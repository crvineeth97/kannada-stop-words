[
{"url": "https://www.udayavani.com/kannada/news/women/215582/avalu", "content": ["\u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb5\u0cc7\u0ca4\u0cbe \u0c86\u0cb0\u0ccd\u200c. \u0caa\u0ccd\u0cb0\u0cb8\u0cbe\u0ca6\u0ccd\u200c \u0cb5\u0cbf\u0cb6\u0cbf\u0cb7\u0ccd\u0c9f \u0cb9\u0cca\u0cb3\u0caa\u0cc1\u0cb3\u0ccd\u0cb3 \u0ca8\u0c9f\u0cbf. \u0cae\u0cca\u0ca6\u0cb2 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \"\u0cb6\u0ccd\u0cb0\u0cc0\u0cb0\u0cb8\u0ccd\u0ca4\u0cc1 \u0cb6\u0cc1\u0cad\u0cae\u0cb8\u0ccd\u0ca4\u0cc1'\u0ca8\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0cae\u0cbe\u0cb2\u0ccd\u200c \u0ca4\u0ccb\u0cb0\u0cbf\u0ca6\u0cb5\u0cb0\u0cc1. \u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0c87\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \"\u0cb8\u0cca\u0cb8\u0cc6 \u0c85\u0c82\u0ca6\u0ccd\u0cb0\u0cc6 \u0cb9\u0cc0\u0c97\u0cbf\u0cb0\u0cac\u0cc7\u0c95\u0caa\u0ccd\u0caa\u0cbe' \u0c8e\u0c82\u0ca6\u0cc1\u0c95\u0cc6\u0cc2\u0c82\u0ca1\u0cb5\u0cb0\u0cc1 \u0c8e\u0cb7\u0ccd\u0c9f\u0ccb \u0c9c\u0ca8. \u0c88\u0c97 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0ca7\u0cbe\u0cb0\u0cbe\u0cb5\u0cbe\u0cb9\u0cbf \"\u0cb0\u0cbe\u0ca7\u0cbe\u0cb0\u0cae\u0ca3'\u0ca6 \u0c86\u0cb0\u0cbe\u0ca7\u0ca8 \u0c86\u0cb2\u0cbf\u0caf\u0cbe\u0cb8\u0ccd\u200c \u0cb0\u0cbe\u0ca7\u0cbe\u0cb3 \u0caa\u0cbe\u0ca4\u0ccd\u0cb0 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cc2\u0cb2\u0ca6 \u0cb6\u0ccd\u0cb5\u0cc7\u0ca4\u0cbe \u0c86\u0cb0\u0ccd\u0c95\u0cbf\u0c9f\u0cc6\u0c95\u0ccd\u0c9f\u0ccd \u0c95\u0cc2\u0ca1 \u0cb9\u0ccc\u0ca6\u0cc1. \u0c96\u0ccd\u0caf\u0cbe\u0ca4 \u0cb0\u0cc7\u0ca1\u0cbf\u0caf\u0cca \u0c9c\u0cbe\u0c95\u0cbf \u0c86\u0cb0\u0ccd\u200c\u0c9c\u0cc6 \u0caa\u0ccd\u0cb0\u0ca6\u0cc0\u0caa\u0cb0 \u0cae\u0cc1\u0ca6\u0ccd\u0ca6\u0cbf\u0ca8 \u0cae\u0ca1\u0ca6\u0cbf. \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0ca8\u0cbf\u0c9c \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc2 \u0cad\u0cbe\u0cb0\u0cbf \u0cb5\u0ccd\u0caf\u0ca4\u0ccd\u0caf\u0cbe\u0cb8\u0cb5\u0cc7\u0ca8\u0cbf\u0cb2\u0ccd\u0cb2\u0cbe \u0c8e\u0ca8\u0ccd\u0ca8\u0cc1\u0cb5 \u0c85\u0cb5\u0cb0 \u0cb2\u0cc8\u0cab\u0ccd\u0cb8\u0ccd\u0c9f\u0ccb\u0cb0\u0cbf \u0ca8\u0cbf\u0cae\u0c97\u0cbe\u0c97\u0cbf \u0c87\u0cb2\u0ccd\u0cb2\u0cbf\u0ca6\u0cc6...", "\"\u0cb0\u0cbe\u0ca7\u0cbe \u0cb0\u0cae\u0ca3' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0c95\u0ca1\u0cc6\u0c97\u0cc2 \u0ca8\u0cbf\u0cae\u0ccd\u0cae \u0c97\u0c82\u0ca1\u0ca8\u0cbf\u0c97\u0cc6 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0cb8\u0cbf\u0ca6\u0ccd\u0cb0\u0cbf!\u00a0\u0ca8\u0ca8\u0ccd\u0ca8 \u0c97\u0c82\u0ca1 \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf\u0cbe\u0ca6\u0cb2\u0ccd\u0cb2\u0cbf \u0c93\u0ca6\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0cb0\u0cc1\u0cb5\u0cb5\u0cb0\u0cc1. \u0c85\u0cb5\u0cb0\u0cc1 \u0c87\u0c82\u0c97\u0ccd\u0cb2\u0cbf\u0cb7\u0cb2\u0ccd\u0cb2\u0cbf \u0c8e\u0c95\u0ccd\u0cb8\u0ccd\u200c\u0caa\u0cb0\u0ccd\u0c9f\u0ccd\u200c. \u0c86\u0ca6\u0cb0\u0cc6, \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf, \u0cac\u0cc6\u0cb3\u0cc6\u0ca6\u0cc1 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cb2\u0cc1, \u0c93\u0ca6\u0cb2\u0cc1 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc6 \u0cb9\u0cc7\u0c97\u0cc6? \u0c85\u0ca6\u0c95\u0ccd\u0c95\u0cc7 \u0c85\u0cb5\u0cb0\u0cbf\u0c97\u0cc6 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cb2\u0cc1 \u0cb9\u0cbf\u0c82\u0ca6\u0cc7\u0c9f\u0cc1 \u0cb9\u0cbe\u0c95\u0cc1\u0cb5 \u0c8e\u0cb2\u0ccd\u0cb2\u0cbe \u0c97\u0c82\u0ca1\u0c82\u0ca6\u0cbf\u0cb0\u0cbf\u0c97\u0cc2 \u0ca8\u0ca8\u0ccd\u0ca8 \u0ca5\u0cb0\u0cbe\u0ca8\u0cc7 \u0c87\u0cb0\u0cc1\u0cb5 \u0cb9\u0cc6\u0c82\u0ca1\u0ca4\u0cbf \u0cb8\u0cbf\u0c97\u0cac\u0cc7\u0c95\u0cc1!", "\u0c86\u0cb0\u0ccd\u0c95\u0cbf\u0c9f\u0cc6\u0c95\u0ccd\u0c9f\u0ccd \u0c86\u0c97\u0cbf\u0ca6\u0ccd\u0ca6 \u0ca8\u0cc0\u0cb5\u0cc1 \u0ca8\u0c9f\u0ca8\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c85\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?\u0ca8\u0c9f\u0ca8\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cac\u0cb0\u0cb2\u0cc1 \u0c9a\u0cc2\u0cb0\u0cc2 \u0cae\u0ca8\u0cb8\u0ccd\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0cb0\u0ccd\u0c95\u0cbf\u0c9f\u0cc6\u0c95\u0ccd\u0c9f\u0ccd \u0c86\u0c97\u0cbf \u0cad\u0cb5\u0cbf\u0cb7\u0ccd\u0caf \u0cb0\u0cc2\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c87\u0ca6\u0ccd\u0ca6\u0c95\u0ccd\u0c95\u0cbf\u0ca6\u0ccd\u0ca6 \u0cb9\u0cbe\u0c97\u0cc6 \u0cb6\u0cc3\u0ca4\u0cbf \u0ca8\u0cbe\u0caf\u0ccd\u0ca1\u0cc1 \u0c95\u0ca1\u0cc6\u0caf\u0cbf\u0c82\u0ca6 \"\u0cb6\u0ccd\u0cb0\u0cc0\u0cb0\u0cb8\u0ccd\u0ca4\u0cc1 \u0cb6\u0cc1\u0cad\u0cae\u0cb8\u0ccd\u0ca4\u0cc1' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0cac\u0c82\u0ca4\u0cc1. \u0c87\u0cb7\u0ccd\u0c9f\u0cca\u0cb3\u0ccd\u0cb3\u0cc6 \u0c95\u0cc6\u0cb0\u0cbf\u0caf\u0cb0\u0ccd\u200c \u0cac\u0cbf\u0c9f\u0ccd\u0c9f\u0cc1 \u0ca8\u0c9f\u0ca8\u0cc6 \u0c95\u0ca1\u0cc6 \u0cb9\u0ccb\u0c97\u0cb2\u0cc1 \u0c87\u0cb7\u0ccd\u0c9f \u0c87\u0cb0\u0cb2\u0cbf\u0cb2\u0ccd\u0cb2. \u0cb6\u0cc3\u0ca4\u0cbf \u0ca8\u0cbe\u0caf\u0ccd\u0ca1\u0cc1 \u0c85\u0cb5\u0cb0 \u0c86\u0cb5\u0cbe\u0c97\u0cb2\u0cc7 \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0c95\u0cc7\u0cb5\u0cb2 \u0cab\u0ccb\u0ca8\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca8\u0c97\u0cbf\u0cb7\u0ccd\u0c9f \u0c87\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5 \u0cac\u0ca6\u0cb2\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0cb0\u0cc6 \u0cb8\u0cc2\u0c95\u0ccd\u0ca4 \u0c8e\u0c82\u0ca6\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0ca6\u0cc6. \u0cac\u0cb3\u0cbf\u0c95 \u0c85\u0cb5\u0cb0\u0cc1 \"\u0ca8\u0cc0\u0ca8\u0cc7 \u0ca8\u0cbe\u0caf\u0c95\u0cbf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc1' \u0c8e\u0c82\u0ca6\u0cc1 \u0caa\u0c9f\u0ccd\u0c9f\u0cc1 \u0cb9\u0cbf\u0ca1\u0cbf\u0ca6\u0cb0\u0cc1.\u00a0", "\u0cb8\u0c82\u0cb8\u0cbe\u0cb0, \u0cb5\u0cc3\u0ca4\u0ccd\u0ca4\u0cbf \u0c9c\u0cc0\u0cb5\u0ca8 \u0c8e\u0cb0\u0ca1\u0ca8\u0ccd\u0ca8\u0cc2 \u0cb8\u0cb2\u0cc0\u0cb8\u0cbe\u0c97\u0cbf \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6?\u0cb8\u0c82\u0cb8\u0cbe\u0cb0\u0ca6 \u0cb5\u0cbf\u0cb7\u0caf\u0c95\u0ccd\u0c95\u0cc6 \u0cac\u0c82\u0ca6\u0cbe\u0c97 \u0ca8\u0cbe\u0ca8\u0cc1 \u0c85\u0caa\u0ccd\u0caa\u0c9f \u0c97\u0cc3\u0cb9\u0cbf\u0ca3\u0cbf. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cbe \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cc2 \u0ca8\u0ca8\u0ccd\u0ca8\u0ca6\u0cc7. \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc1, \u0cae\u0ca8\u0cc6 \u0cb8\u0ccd\u0cb5\u0ca4\u0ccd\u0c9b \u0cae\u0cbe\u0ca1\u0cc1\u0cb5\u0cc1\u0ca6\u0cc1, \u0cac\u0cbf\u0cb2\u0ccd\u200c \u0c95\u0c9f\u0ccd\u0c9f\u0cc1\u0cb5\u0cc1\u0ca6\u0cc1, \u0cae\u0ca8\u0cc6\u0c97\u0cc6 \u0cac\u0cc7\u0c95\u0cbe\u0ca6 \u0c9a\u0cbf\u0c95\u0ccd\u0c95\u0caa\u0cc1\u0c9f\u0ccd\u0c9f \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0cb0\u0cc1\u0cb5\u0cc1\u0ca6\u0cc1 \u0c8e\u0cb2\u0ccd\u0cb2\u0cbe \u0ca8\u0cbe\u0ca8\u0cc7 \u0cae\u0cbe\u0ca1\u0cc1\u0cb5\u0cc1\u0ca6\u0cc1. \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf 20 \u0ca6\u0cbf\u0ca8 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb9\u0ccb\u0c97\u0ccd\u0ca4\u0cbf\u00e0\u0ca8\u0cbf. \u0c86\u0c97 \u0ca8\u0cbe\u0ca8\u0cc1 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0caa\u0cbe\u0ca4\u0ccd\u0cb0 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. 10 \u0ca6\u0cbf\u0ca8\u0c97\u0cb3\u0cc1 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c97\u0cc3\u0cb9\u0cbf\u0ca3\u0cbf \u0caa\u0cbe\u0ca4\u0ccd\u0cb0.", "\u0cb9\u0cbe\u0c97\u0cbe\u0ca6\u0cb0\u0cc6, \u0ca8\u0cbf\u0cae\u0ccd\u0cae \u0caa\u0ca4\u0cbf \u0cae\u0ca8\u0cc6\u0c97\u0cc6\u0cb2\u0cb8\u0c97\u0cb3\u0cb2\u0ccd\u0cb2\u0cbf \u0cb8\u0cb9\u0cbe\u0caf \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb5\u0cbe?\u0caa\u0ccd\u0cb0\u0ca6\u0cc0\u0caa \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0c97\u0c82\u0ca1. \u0cae\u0cb9\u0cbf\u0cb3\u0cc6\u0caf\u0cb0\u0cbf\u0c97\u0cc6 \u0c97\u0c82\u0ca1 \u0ca8\u0cc0\u0ca1\u0cc1\u0cb5 \u0ca6\u0cc6\u0cc2\u0ca1\u0ccd\u0ca1 \u0cb8\u0cb9\u0c95\u0cbe\u0cb0 \u0c8e\u0c82\u0ca6\u0cb0\u0cc6 \u0c8f\u0ca8\u0ca8\u0ccd\u0ca8\u0cc2 \u0ca1\u0cbf\u0cae\u0ccd\u0caf\u0cbe\u0c82\u0ca1\u0ccd\u200c \u0cae\u0cbe\u0ca1\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cc1 \u0cae\u0ca4\u0ccd\u0ca4\u0cc1 \u0c8e\u0cb2\u0ccd\u0cb2\u0ca6\u0cb0\u0cb2\u0ccd\u0cb2\u0cc2 \u0ca4\u0caa\u0ccd\u0caa\u0cc1 \u0c95\u0c82\u0ca1\u0cc1\u0cb9\u0cbf\u0ca1\u0cbf\u0ca6\u0cc1 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0cae\u0cbe\u0ca1\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cc1. \u0c85\u0cb5\u0cb0\u0cc1 \u0ca8\u0cbe\u0ca8\u0cc1 \u0cae\u0cbe\u0ca1\u0cbf\u0ca6 \u0c8e\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6\u0caf\u0ca8\u0ccd\u0ca8\u0cc2 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8f\u0ca8\u0cbf\u0cb0\u0cc1\u0ca4\u0ccd\u0ca4\u0ca6\u0cc6\u0caf\u0ccb \u0c85\u0ca6\u0ca8\u0ccd\u0ca8\u0cc7 \u0c85\u0ca1\u0cc6j\u0cb8\u0ccd\u0c9f\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0ca8\u0cbe\u0ca8\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0ca8\u0cbf\u0c82\u0ca6 \u0ca4\u0cc1\u0c82\u0cac\u0cbe \u0ca4\u0ca1\u0cb5\u0cbe\u0c97\u0cbf \u0cac\u0c82\u0ca6\u0cc1 \u0cae\u0cb2\u0c97\u0cbf\u0ca6\u0cbe\u0c97 \u0c85\u0cb5\u0cb0\u0cc7 \u0c95\u0cbe\u0cab\u0cbf, \u0cac\u0cc6\u0cb3\u0c97\u0cbf\u0ca8 \u0c89\u0caa\u0cbe\u0cb9\u0cbe\u0cb0 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0caa\u0ccd\u0cb0\u0ca6\u0cc0\u0caa \u0c85\u0cb5\u0cb0\u0cc1 \u0ca8\u0cbf\u0cae\u0c97\u0cc6 \u0c88\u0cb5\u0cb0\u0cc6\u0c97\u0cc2 \u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5 \u0c89\u0ca1\u0cc1\u0c97\u0cc6\u0cc2\u0cb0\u0cc6\u0c97\u0cb3\u0cb2\u0ccd\u0cb2\u0cbf \u0c85\u0ca4\u0ccd\u0caf\u0cae\u0cc2\u0cb2\u0ccd\u0caf\u0cb5\u0cbe\u0ca6 \u0c97\u0cbf\u0cab\u0ccd\u0c9f\u0ccd \u0caf\u0cbe\u0cb5\u0cc1\u0ca6\u0cc1?\u0ca8\u0cae\u0ccd\u0cae\u0cbf\u0cac\u0ccd\u0cac\u0cb0\u0cbf\u0c97\u0cc2 \u0cae\u0ca6\u0cc1\u0cb5\u0cc6 \u0ca8\u0cbf\u0cb6\u0ccd\u0c9a\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cb7\u0ccd\u0c9f\u0cc7, \u0c86\u0c97 \u0ca8\u0ca8\u0ccd\u0ca8 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac\u0c95\u0ccd\u0c95\u0cc6 \u0ca7\u0ccd\u0cb5\u0ca8\u0cbf \u0cb8\u0c82\u0ca6\u0cc7\u0cb6\u0c97\u0cb3\u0cbf\u0cb0\u0cc1\u0cb5 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cb0\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6 \u0cb8\u0c82\u0caa\u0cb0\u0ccd\u0c95\u0ca6\u0cb2\u0ccd\u0cb2\u0cc7 \u0c87\u0cb2\u0ccd\u0cb2\u0ca6 \u0ca8\u0ca8\u0ccd\u0ca8 \u0c8e\u0cb7\u0ccd\u0c9f\u0ccb \u0cb9\u0cb3\u0cc7 \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1, \u0ca8\u0ca8\u0ccd\u0ca8 \u0c95\u0cbf\u0c82\u0ca1\u0cb0\u0ccd\u200c \u0c97\u0cbe\u0cb0\u0ccd\u0c9f\u0ca8\u0ccd\u200c\u0ca8 \u0cb6\u0cbf\u0c95\u0ccd\u0cb7\u0c95\u0cbf\u0caf\u0cb0\u0cc1, \u0ca8\u0ca8\u0ccd\u0ca8 \u0c95\u0cbe\u0cb2\u0cc7\u0c9c\u0cbf\u0ca8 \u0cb2\u0cc6\u0c95\u0ccd\u0c9a\u0cb0\u0cb0\u0ccd, \u0ca8\u0ca8\u0ccd\u0ca8 \u0cb8\u0c82\u0cac\u0c82\u0ca7\u0cbf\u0c97\u0cb3\u0cc1, \u0ca8\u0cbe\u0ca8\u0cc1 \u0caf\u0cbe\u0cb5\u0cbe\u0c97\u0cb2\u0cc2 \u0caa\u0cbe\u0ca8\u0cbf\u0caa\u0cc2\u0cb0\u0cbf \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0caa\u0cbe\u0ca8\u0cbf\u0caa\u0cc2\u0cb0\u0cbf \u0c97\u0cbe\u0ca1\u0cbf \u0c85\u0ca3\u0ccd\u0ca3\u2002- \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb0\u0cbf\u0c82\u0ca6\u0cb2\u0cc2 \u0ca8\u0ca8\u0ccd\u0ca8 \u0cac\u0c97\u0cc6\u0c97\u0cbf\u0ca8 \u0c85\u0cad\u0cbf\u0caa\u0ccd\u0cb0\u0cbe\u0caf\u0c97\u0cb3\u0ca8\u0ccd\u0ca8\u0cc1 \u0ca7\u0ccd\u0cb5\u0ca8\u0cbf\u0cae\u0cc1\u0ca6\u0ccd\u0cb0\u0cbf\u0cb8\u0cbf \u0ca8\u0ca8\u0c97\u0cc6 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c9c\u0cc0\u0cb5\u0ca8\u0caa\u0cb0\u0ccd\u0caf\u0c82\u0ca4 \u0c95\u0cbe\u0caa\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6.", "\u0ca8\u0cbf\u0cae\u0ccd\u0cae\u0cbf\u0cac\u0ccd\u0cac\u0cb0 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0cb0\u0cc1\u0cb5 \u0cae\u0cb0\u0cc6\u0caf\u0cb2\u0cbe\u0cb0\u0ca6 \u0c98\u0c9f\u0ca8\u0cc6\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0ca8\u0cae\u0ccd\u0cae\u0cbf\u0cac\u0ccd\u0cac\u0cb0\u0ca6\u0ccd\u0ca6\u0cc2 \u0cb8\u0cbe\u0cb9\u0cb8 \u0caa\u0ccd\u0cb0\u0cb5\u0cc3\u0ca4\u0ccd\u0ca4\u0cbf. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf, \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cbe\u0c97\u0cc1\u0ca4\u0ccd\u0ca4\u0ca6\u0ccb \u0c85\u0cb7\u0ccd\u0c9f\u0cc1 \u0cae\u0c9c\u0cbe \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0c82\u0cac\u0cbf\u0cb0\u0cc1\u0cb5\u0cb5\u0cb0\u0cc1. \u0ca8\u0cbe\u0cb5\u0cc1 \u0c8f\u0ca8\u0cc6\u0cb2\u0ccd\u0cb2\u0cbe \u0caa\u0ccd\u0cb2\u0cbe\u0ca8\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6\u0cc2 \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c88\u0ca1\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6. \u0cb8\u0ccd\u0c95\u0cc2\u0cac\u0cbe \u0ca1\u0cc8\u0cb5\u0cbf\u0c82\u0c97\u0ccd\u200c \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6\u0cb5\u0cc1. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0c85\u0c82\u0ca1\u0cae\u0cbe\u0ca8\u0ccd\u200c\u0c97\u0cc6 \u0cb9\u0ccb\u0ca6\u0cbe\u0c97 \u0cae\u0cbe\u0ca1\u0cbf\u0ca6\u0cc6\u0cb5\u0cc1. \u0cac\u0c82\u0c97\u0cbf \u0c9c\u0c82\u0caa\u0cbf\u0c82\u0c97\u0ccd\u200c \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0c88 \u0cb5\u0cb0\u0ccd\u0cb7 \u0c85\u0ca6\u0cc2 \u0c86\u0c97\u0cc1\u0ca4\u0ccd\u0ca4\u0ca6\u0cc6.", "\"\u0c85\u0ca4\u0ccd\u0ca4\u0cc6\u0caf\u0cb2\u0ccd\u0cb2\u0cbf \u0ca4\u0cbe\u0caf\u0cbf\u0caf\u0ca8\u0ccd\u0ca8\u0cc1 \u0c95\u0cbe\u0ca3\u0cbf' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cb2\u0ccd\u0cb2\u0cbe... \u0c85\u0ca6\u0cb0 \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae \u0c85\u0cad\u0cbf\u0caa\u0ccd\u0cb0\u0cbe\u0caf\u0cb5\u0cc7\u0ca8\u0cc1?\u00a0\u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6 \u0ca8\u0cc0\u0cb5\u0cc1 \u0c8e\u0cb7\u0ccd\u0c9f\u0cc7 \u0c9c\u0c97\u0cb3\u0cb5\u0cbe\u0ca1\u0cbf, \u0c85\u0cb5\u0cb3 \u0cae\u0cc7\u0cb2\u0cc6 \u0c95\u0ccb\u0caa \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cbf, \u0c88 \u0cb8\u0cae\u0cbe\u0c9c \u0c85\u0ca6\u0cb0 \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0ca4\u0ccd\u0ca4\u0cc6 \u0c9c\u0cc6\u0cc2\u0ca4\u0cc6 \u0cb8\u0ccd\u0cb5\u0cb2\u0ccd\u0caa \u0cae\u0ca8\u0c83\u0cb8\u0ccd\u0ca4\u0cbe\u0caa\u0cb5\u0cbe\u0ca6\u0cb0\u0cc2 \u0c85\u0ca6\u0ca8\u0ccd\u0ca8\u0cc1 \u0cb8\u0cae\u0cbe\u0c9c \u0c8e\u0ca4\u0ccd\u0ca4\u0cbf \u0c86\u0ca1\u0cc1\u0ca4\u0ccd\u0ca4\u0ca6\u0cc6. \u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6\u0c97\u0cbf\u0ca8 \u0cb8\u0cb2\u0cc1\u0c97\u0cc6 \u0c85\u0ca4\u0ccd\u0ca4\u0cc6 \u0c9c\u0cc6\u0cc2\u0ca4\u0cc6 \u0cac\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0ca4\u0ccd\u0ca4\u0cc6\u0caf\u0ca8\u0ccd\u0ca8\u0cc1 \u0c92\u0cac\u0ccd\u0cac \u0c92\u0cb3\u0ccd\u0cb3\u0cc6\u0caf \u0cab\u0ccd\u0cb0\u0cc6\u0c82\u0ca1\u0ccd\u200c \u0ca5\u0cb0\u0cbe \u0c9f\u0ccd\u0cb0\u0cc0\u0c9f\u0ccd\u200c \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c85\u0ca4\u0ccd\u0ca4\u0cc6 \u0ca8\u0ca8\u0ccd\u0ca8 \u0c8e\u0ca6\u0cc1\u0cb0\u0cbe\u0cb3\u0cbf \u0c8e\u0c82\u0cac \u0cae\u0ca8\u0ccb\u0cad\u0cbe\u0cb5\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0cac\u0cb0\u0cac\u0cbe\u0cb0\u0ca6\u0cc1. \u0ca8\u0cbe\u0cb5\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0c97\u0ccc\u0cb0\u0cb5\u0cbf\u0cb8\u0cbf\u0ca6\u0cb0\u0cc6, \u0c85\u0cb5\u0cb0\u0cc2 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c97\u0ccc\u0cb0\u0cb5\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.", "\u0ca4\u0cb5\u0cb0\u0cc2\u0cb0\u0cc1, \u0ca4\u0cb5\u0cb0\u0cc1 \u0cae\u0ca8\u0cc6\u0caf\u0ca8\u0ccd\u0ca8\u0cc1 \u0c8e\u0cb7\u0ccd\u0c9f\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0ccd\u0c95\u0cca\u0ca4\u0cc0\u0cb0\u0cbe?\u00a0\u0ca4\u0cc1\u0c82\u0cac\u0cbe \u0cae\u0cbf\u0cb8\u0ccd\u200c \u0cae\u0cbe\u0ca1\u0ccd\u0c95\u0cca\u0ca4\u0cc0\u0ca8\u0cbf. \u0ca8\u0ca8\u0c97\u0cbf\u0c82\u0ca4 \u0c9c\u0cbe\u0cb8\u0ccd\u0ca4\u0cbf \u0c85\u0cae\u0ccd\u0cae \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0ccbR\u0ca4\u0cbe\u0cb0\u0cc6. \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cab\u0ccb\u0ca8\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe \u0c85\u0ca4\u0ccd\u0ca4\u0cc7 \u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca6\u0cbf\u0ca8\u0cbe \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cc1 \u0c8e\u0c82\u0cac\u0cc1\u0ca6\u0cc7 \u0c85\u0cb5\u0cb0\u0cbf\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb8\u0cae\u0cbe\u0ca7\u0cbe\u0ca8. \u0c87\u0ca8\u0ccd\u0ca8\u0cc1 \u0cb6\u0cbf\u0cb5\u0cae\u0cca\u0c97\u0ccd\u0c97\u0ca6\u0cb2\u0ccd\u0cb2\u0cbf \u0cb8\u0cbf\u0c97\u0cc1\u0cb5 \u0cae\u0cb8\u0cbe\u0cb2\u0cc6 \u0cae\u0c82\u0ca1\u0c95\u0ccd\u0c95\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cc2 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0ca6\u0ca8\u0ccd\u0ca8\u0cc1 \u0ca6\u0cbf\u0ca8\u0cbe \u0cae\u0cbf\u0cb8\u0ccd\u200c \u0cae\u0cbe\u0ca1\u0ccb\u0ca4\u0cc0\u0ca8\u0cbf.\u00a0", "\u0ca8\u0cc0\u0cb5\u0cc1 \u0ca4\u0cc1\u0c82\u0cac\u0cbe \u0cab\u200c\u0cc1\u0ca1\u0ccd\u0ca1\u0cbf \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6. \u0ca8\u0cbf\u0c9c\u0cbe\u0ca8\u0cbe?\u0cb9\u0cc2\u0c82... \u0c8f\u0ca8\u0ca8\u0ccd\u0ca8\u0cbe\u0ca6\u0cb0\u0cc2 \u0cac\u0cbf\u0ca1\u0cc1\u0ca4\u0ccd\u0ca4\u0cc0\u0ca8\u0cbf \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cac\u0cbf\u0ca1\u0cb2\u0ccd\u0cb2. \u0cac\u0cab\u0cc6 \u0ca1\u0cbf\u0ca8\u0ccd\u0ca8\u0cb0\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc6, \u0c85\u0cb2\u0ccd\u0cb2\u0cbf 300 \u0cac\u0c97\u0cc6\u0caf \u0cad\u0c95\u0ccd\u0cb7\u0ccd\u0caf\u0c97\u0cb3\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0ca8\u0cc1 \u0c85\u0cb7\u0ccd\u0c9f\u0cb0 \u0cb0\u0cc1\u0c9a\u0cbf\u0caf\u0ca8\u0ccd\u0ca8\u0cc2 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb9\u0ccb\u0c97\u0ca6\u0cc7 \u0c87\u0cb0\u0cc1\u0cb5 \u0cb0\u0cc6\u0cb8\u0ccd\u0c9f\u0cca\u0cb0\u0cc6\u0c82\u0c9f\u0ccd\u200c, \u0c95\u0cbe\u0cab\u0cbf \u0cb9\u0ccc\u0cb8\u0ccd\u200c, \u0cb9\u0ccb\u0c9f\u0cc6\u0cb2\u0ccd\u200c \u0c87\u0cb2\u0ccd\u0cb2. \u0c8f\u0ca8\u0cbe\u0ca6\u0cb0\u0cc2 \u0ca4\u0cbf\u0ca8\u0ccd\u0ca8\u0cac\u0cc7\u0c95\u0cbf\u0ca8\u0cbf\u0cb8\u0cbf\u0ca6\u0cbe\u0c97\u0cb2\u0cc6\u0cb2\u0ccd\u0cb2 \u0ca8\u0ca8\u0ccd\u0ca8 \u0c97\u0c82\u0ca1\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cb0\u0cc6\u0cb8\u0ccd\u0c9f\u0cca\u0cb0\u0cc6\u0c82\u0c9f\u0ccd\u200c\u0c97\u0cc6 \u0cb9\u0cca\u0cb0\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb0\u0cbf\u0c97\u0cc6 \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c86\u0cb8\u0c95\u0ccd\u0ca4\u0cbf \u0c87\u0cb2\u0ccd\u0cb2. \u0c8e\u0cb2\u0ccd\u0cb2\u0cbf \u0cb9\u0ccb\u0ca6\u0cb0\u0cc2 \u0ca8\u0cbe\u0ca8\u0cc7 \u0c86\u0cb0\u0ccd\u0ca1\u0cb0\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc1. \u0ca8\u0ca8\u0c97\u0cc6 \u0c86\u0cb0\u0ccd\u0ca1\u0cb0\u0ccd\u200c \u0cae\u0cbe\u0ca1\u0cbf\u0ca6 \u0c8e\u0cb2\u0ccd\u0cb2\u0cbe \u0c86\u0cb9\u0cbe\u0cb0\u0cb5\u0ca8\u0ccd\u0ca8\u0cc2 \u0ca4\u0cbf\u0ca8\u0ccd\u0ca8\u0cb2\u0cc1 \u0c86\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0caa\u0ccd\u0cb0\u0ca6\u0cc0\u0caa \u0ca4\u0cbf\u0c82\u0ca6\u0cc1 \u0c96\u0cbe\u0cb2\u0cbf \u0cae\u0cbe\u0ca1\u0ccd\u0ca4\u0cbe\u0cb0\u0cc6! \u0caa\u0cbe\u0caa...", "\u0c92\u0c82\u0ca6\u0cb7\u0ccd\u0c9f\u0cc1 \u0cac\u0ccd\u0caf\u0cc2\u0c9f\u0cbf \u0c9f\u0cbf\u0caa\u0ccd\u0cb8\u0ccd\u200c \u0cb9\u0cc7\u0cb3\u0ccd\u0ca4\u0cc0\u0cb0\u0cbe?\u00a0\u0cac\u0cc6\u0cb3\u0c97\u0ccd\u0c97\u0cc6 \u0c8e\u0ca6\u0ccd\u0ca6 \u0c95\u0cc2\u0ca1\u0cb2\u0cc7 \u0c92\u0c82\u0ca6\u0cc6\u0cb0\u0ca1\u0cc1 \u0cac\u0cc7\u0cb5\u0cbf\u0ca8\u0cc6\u0cb2\u0cc6 \u0ca4\u0cbf\u0ca8\u0ccd\u0ca8\u0cbf. \u0cb8\u0cbe\u0ca7\u0ccd\u0caf\u0cb5\u0cbe\u0ca6\u0cb0\u0cc6 \u0ca8\u0cc6\u0cb2\u0ccd\u0cb2\u0cbf\u0c95\u0cbe\u0caf\u0cbf \u0c9c\u0ccd\u0caf\u0cc2\u0cb8\u0ccd\u200c \u0c95\u0cc1\u0ca1\u0cbf\u0caf\u0cbf\u0cb0\u0cbf. \u0c92\u0c9f\u0ccd\u0c9f\u0cbf\u0c97\u0cc7 \u0ca4\u0cc1\u0c82\u0cac\u0cbe \u0ca4\u0cbf\u0ca8\u0ccd\u0ca8\u0cac\u0cc7\u0ca1\u0cbf, \u0cb8\u0ccd\u0cb5\u0cb2\u0ccd\u0caa \u0cb8\u0ccd\u0cb5\u0cb2\u0ccd\u0caa \u0ca4\u0cbf\u0ca8\u0ccd\u0ca8\u0cbf. \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0cb5\u0ccd\u0caf\u0cbe\u0caf\u0cbe\u0cae\u0c95\u0ccd\u0c95\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa \u0cb8\u0cae\u0caf \u0cae\u0cc0\u0cb8\u0cb2\u0cbf\u0ca1\u0cbf.", "\u0ca8\u0cc0\u0cb5\u0cc2 \u0ca8\u0cbf\u0cae\u0ccd\u0cae \u0caa\u0ca4\u0cbf \u0c8e\u0cb7\u0ccd\u0c9f\u0cc1 \u0ca6\u0cbf\u0ca8\u0c97\u0cb3\u0cbf\u0c97\u0cc6\u0cc2\u0cae\u0ccd\u0cae\u0cc6 \u0c9c\u0c97\u0cb3 \u0c86\u0ca1\u0ccd\u0ca4\u0cc0\u0cb0\u0cbe?\u0ca8\u0cbe\u0cb5\u0cc1 \u0c9c\u0c97\u0cb3 \u0c86\u0ca1\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0c8f\u0cb0\u0cc1 \u0ca7\u0ccd\u0cb5\u0ca8\u0cbf\u0caf\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cb2\u0cc1 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb5\u0cb0\u0cc2 \u0ca4\u0cc1\u0c82\u0cac\u0cbe \u0cb6\u0cbe\u0c82\u0ca4 \u0cb8\u0ccd\u0cb5\u0cad\u0cbe\u0cb5\u0ca6\u0cb5\u0ca6\u0cb5\u0cb0\u0cc1. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0cae\u0ca7\u0ccd\u0caf\u0cc6 \u0c8f\u0ca8\u0cbe\u0ca6\u0cb0\u0cc2 \u0cb5\u0ccd\u0caf\u0ca4\u0ccd\u0caf\u0cbe\u0cb8\u0c97\u0cb3\u0cc1 \u0ca4\u0cb2\u0cc6\u0ca6\u0ccb\u0cb0\u0cbf\u0ca6\u0cb0\u0cc6 \u0c92\u0c9f\u0ccd\u0c9f\u0cbf\u0c97\u0cc7 \u0c95\u0cc2\u0ca4\u0cc1 \u0c9a\u0cb0\u0ccd\u0c9a\u0cbf\u0cb8\u0cbf \u0cac\u0c97\u0cc6\u0cb9\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6. \u0ca8\u0ca8\u0c97\u0cc6 \u0cb9\u0cca\u0cb0\u0c97\u0ca1\u0cc6 \u0caf\u0cbe\u0cb0\u0cbf\u0c82\u0ca6\u0cbe\u0ca6\u0cb0\u0cc2 \u0ca8\u0ccb\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc6, \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0ca8\u0ca8\u0ccd\u0ca8 \u0c97\u0c82\u0ca1\u0ca8 \u0cae\u0cc1\u0c82\u0ca6\u0cc6 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf \u0c85\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb0\u0cc1 \u0cb8\u0cae\u0cbe\u0ca7\u0cbe\u0ca8 \u0cae\u0cbe\u0ca1\u0ccd\u0ca4\u0cbe\u0cb0\u0cc6.", "\u0cae\u0c95\u0ccd\u0c95\u0cb3\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caf\u0ccb\u0c9a\u0ca8\u0cc6?\"\u0cb0\u0cbe\u0ca7\u0cbe\u0cb0\u0cae\u0ca3' \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cae\u0cc1\u0c97\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6...\u00a0", "\u0c86\u0cb0\u0ccd\u200c\u0c9c\u0cc6 \u0caa\u0ccd\u0cb0\u0ca6\u0cc0\u0caa \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cbf\u0ca6 \u0c95\u0ca4\u0cc6...\u0ca8\u0cbe\u0ca8\u0cc2, \u0caa\u0ccd\u0cb0\u0ca6\u0cc0\u0caa \u0cb5\u0cb0\u0ccd\u0cb7\u0c97\u0c9f\u0ccd\u0c9f\u0cb2\u0cc6 \u0caa\u0ccd\u0cb0\u0cc0\u0ca4\u0cbf\u0cb8\u0cbf, \u0cb8\u0cc1\u0ca4\u0ccd\u0ca4\u0cbe\u0ca1\u0cbf \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cb5\u0cb0\u0cb2\u0ccd\u0cb2. \u0c85\u0cb5\u0cb0\u0cc1 \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0cb8\u0cc0\u0ca8\u0cbf\u0caf\u0cb0\u0ccd\u200c, \u0c9c\u0cc6\u0cc2\u0ca4\u0cc6\u0c97\u0cc6 \u0c92\u0cb3\u0ccd\u0cb3\u0cc7 \u0cab\u0ccd\u0cb0\u0cc6\u0c82\u0ca1\u0ccd\u200c. \u0c95\u0cbe\u0cb2\u0cc7\u0c9c\u0cc1 \u0cae\u0cc1\u0c97\u0cbf\u0ca6 \u0c95\u0cc2\u0ca1\u0cb2\u0cc7 \u0ca8\u0ca8\u0c97\u0cc6 \u0cae\u0ca6\u0cc1\u0cb5\u0cc6 \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c\u0c97\u200c\u0cb3\u0cc1 \u0cac\u0cb0\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cb5\u0cc1. \u0c92\u0cae\u0ccd\u0cae\u0cc6 \u0c92\u0cac\u0ccd\u0cac \u0cb5\u0cb0\u0ca8 \u0c95\u0ca1\u0cc6\u0caf\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0cac\u0cb0\u0cc1\u0cb5\u0cb5\u0cb0\u0cbf\u0ca6\u0ccd\u0ca6\u0cb0\u0cc1. \u0caa\u0ccd\u0cb0\u0ca6\u0cc0\u0caa\u0ca8\u0cc7 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0cb8\u0c82\u0cac\u0c82\u0ca7\u0cbf\u0c95\u0cb0 \u0cae\u0ca8\u0cc6\u0c97\u0cc6 \u0ca1\u0ccd\u0cb0\u0cbe\u0caa\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cbe\u0ca6 \u0cac\u0cb3\u0cbf\u0c95 \u0c8f\u0ca8\u0cbe\u0caf\u0cbf\u0ca4\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \"\u0ca8\u0cc0\u0ca8\u0cc1 \u0ca8\u0ca8\u0ccd\u0ca8\u0cc7 \u0c8f\u0c95\u0cc6 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cac\u0cbe\u0cb0\u0ca6\u0cc1?' \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0cb0\u0cc1. \u0ca8\u0ca8\u0ccd\u0ca8 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6\u0c97\u0cc2 \u0c95\u0cbe\u0caf\u0ca6\u0cc7 \u0ca8\u0ca8\u0ccd\u0ca8 \u0caa\u0ccb\u0cb7\u0c95\u0cb0\u0ca8\u0ccd\u0ca8\u0cc2 \u0c95\u0cc7\u0cb3\u0cbf\u0ca6\u0cb0\u0cc1. \u0ca8\u0cbe\u0cb5\u0cc6\u0cb0\u0cb2\u0ccd\u0cb2\u0cb0\u0cc2 \u0c92\u0caa\u0ccd\u0caa\u0cbf\u0ca6\u0cc6\u0cb5\u0cc1. \u0cac\u0cb9\u0cc1\u0cb6\u0c83 \u0c85\u0cb5\u0cb0\u0cc1 \u0ca4\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0c85\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0cac\u0c9a\u0ccd\u0c9a\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc7\u0ca8\u0ccb \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6.", "\u0ca8\u0c82\u0c97\u0cc6 \u0cae\u0ca6\u0ccd\u0cb5\u0cc6 \u0c86\u0c97\u0cbf\u0ca6\u0cc6, \u0c86\u0ca6\u0ccd\u0cb0\u0cc2 \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb5\u0cc6!\"\u0cb6\u0ccd\u0cb0\u0cc0 \u0cb0\u0cb8\u0ccd\u0ca4\u0cc1 \u0cb6\u0cc1\u0cad\u0cae\u0cb8\u0ccd\u0ca4\u0cc1' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0c97\u0cc6 7 \u0c9c\u0ca8 \u0c85\u0ca4\u0ccd\u0ca4\u0cc6\u0caf\u0c82\u0ca6\u0cbf\u0cb0\u0cc1. \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0c95\u0cbe\u0ca3\u0cc1\u0cb5 \u0cb8\u0cca\u0cb8\u0cc6 \u0ca8\u0cbe\u0ca8\u0cc1. \u0c8e\u0cb7\u0ccd\u0c9f\u0ccb \u0cae\u0cb9\u0cbf\u0cb3\u0cc6\u0caf\u0cb0\u0cc1, \u0ca8\u0ca8\u0c97\u0cc6 \u0ca8\u0cbf\u0ca8\u0ccd\u0ca8\u0c82\u0ca5\u0cbe \u0cb8\u0cca\u0cb8\u0cc6\u0caf\u0cc7 \u0cac\u0cc7\u0c95\u0cae\u0ccd\u0cae\u0cbe \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \"\u0ca8\u0cc0\u0ca8\u0cc1 \u0ca8\u0ca8\u0ccd\u0ca8 \u0cae\u0c97\u0ca8\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cc6\u0caf\u0cbe?' \u0c8e\u0c82\u0ca6\u0cc1 \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0ca8\u0ca8\u0c97\u0cc6 \u0c88\u0c97\u0cbe\u0c97\u0cb2\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0cc6' \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc6, \"\u0ca8\u0cbf\u0ca8\u0c97\u0cc6 \u0c85\u0c95\u0ccd\u0c95, \u0ca4\u0c82\u0c97\u0cbf \u0caf\u0cbe\u0cb0\u0cbe\u0ca6\u0cb0\u0cc2 \u0c87\u0ca6\u0ccd\u0ca6\u0cbe\u0cb0\u0cc6\u0caf\u0cc7?' \u0c8e\u0c82\u0ca6\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cac\u0cb0\u0cc0 \u0cae\u0cb9\u0cbf\u0cb3\u0cc6\u0caf\u0cb0\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0cb9\u0cc1\u0ca1\u0cc1\u0c97\u0cb0\u0cc2 \u0ca8\u0ca8\u0ccd\u0ca8\u0cae\u0ccd\u0cae\u0ca8\u0cbf\u0c97\u0cc6 \"\u0ca8\u0cbf\u0cae\u0ccd\u0cae \u0cae\u0c97\u0cb3 \u0cb0\u0cc0\u0ca4\u0cbf\u0caf \u0cb8\u0cca\u0cb8\u0cc6\u0caf\u0cc7 \u0cac\u0cc7\u0c95\u0cc1' \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc2 \u0c87\u0ca6\u0cc6!", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cb6\u0cc1\u0cad\u0cae\u0cb8\u0ccd\u0ca4\u0cc1' \u0cb6\u0ccd\u0cb5\u0cc7\u0ca4\u0cbe\u00a0\u0c9c\u0c97 \u0cae\u0cc6\u0c9a\u0ccd\u0c9a\u0cbf\u0ca6 \u0cb8\u0cca\u0cb8\u0cc6 \u0cb0\u0cbe\u0ca7\u0cbe'\u0cb3 \u0c95\u0ca4\u0cc6"},
{"url": "https://www.udayavani.com/kannada/news/bollywood-news/162167/shravana-masa-movies", "content": ["\u0c86\u0cb7\u0cbe\u0ca2 \u0cae\u0cc1\u0c97\u0cbf\u0ca6\u0cbf\u0ca6\u0cc6. \u0cb6\u0ccd\u0cb0\u0cbe\u0cb5\u0ca3 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0cb6\u0ccd\u0cb0\u0cbe\u0cb5\u0ca3 \u0cb6\u0cc1\u0cad \u0cb8\u0c82\u0c95\u0cc7\u0ca4. \u0cac\u0cb9\u0cc1\u0ca4\u0cc7\u0c95 \u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8\u0c97\u0cb3\u0cbf\u0c97\u0cc6 \u0cb6\u0ccd\u0cb0\u0cbe\u0cb5\u0ca3 \u0c86\u0caf\u0ccd\u0c95\u0cc6 \u0cb8\u0cc2\u0c95\u0ccd\u0ca4. \u0c85\u0ca6\u0cb0\u0cb2\u0ccd\u0cb2\u0cc2 \u0cb8\u0cbf\u0ca8\u0cbf\u0cae\u0cbe \u0cae\u0c82\u0ca6\u0cbf\u0c97\u0cc6 \u0cb6\u0ccd\u0cb0\u0cbe\u0cb5\u0ca3 \u0c85\u0c82\u0ca6\u0cb0\u0cc6, \u0c8e\u0cb2\u0ccd\u0cb2\u0cbf\u0cb2\u0ccd\u0cb2\u0ca6 \u0cad\u0c95\u0ccd\u0ca4\u0cbf \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0cc0\u0ca4\u0cbf. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0cb9\u0cca\u0cb8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb6\u0ccd\u0cb0\u0cbe\u0cb5\u0ca3 \u0cae\u0cbe\u0cb8\u0ca6\u0cb2\u0ccd\u0cb2\u0cc7 \u0cb8\u0cc6\u0c9f\u0ccd\u0c9f\u0cc7\u0cb0\u0cc1\u0ca4\u0ccd\u0ca4\u0cb5\u0cc6. \u0cb6\u0ccd\u0cb0\u0cbe\u0cb5\u0ca3 \u0cac\u0cb0\u0ccb\u0cb5\u0cb0\u0cc6\u0c97\u0cc6 \u0c95\u0cbe\u0caf\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0cae\u0c82\u0ca6\u0cbf \u0cb9\u0cc6\u0c9a\u0ccd\u0c9a\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0cb7\u0cbe\u0ca2\u0ca6\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97 \u0c95\u0cc6\u0cc2\u0c82\u0c9a \u0cb2\u0cb5\u0cb2\u0cb5\u0cbf\u0c95\u0cc6 \u0c95\u0cb3\u0c95\u0cc6\u0cc2\u0c82\u0ca1\u0cbf\u0cb0\u0cc1\u0ca4\u0ccd\u0ca4\u0cc6. \u0cb6\u0ccd\u0cb0\u0cbe\u0cb5\u0ca3 \u0cac\u0c82\u0ca4\u0cc6\u0c82\u0ca6\u0cb0\u0cc6 \u0cb8\u0cbe\u0c95\u0cc1, \u0c97\u0cbe\u0c82\u0ca7\u0cbf\u0ca8\u0c97\u0cb0 \u0c97\u0cb0\u0cbf\u0c97\u0cc6\u0ca6\u0cb0\u0cc1\u0ca4\u0ccd\u0ca4\u0cc6. \u0c88 \u0cb6\u0ccd\u0cb0\u0cbe\u0cb5\u0ca3 \u0cae\u0cbe\u0cb8\u0ca6\u0cb2\u0ccd\u0cb2\u0cbf \u0c8f\u0ca8\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc2 \u0cb8\u0cc1\u0cae\u0cbe\u0cb0\u0cc1 15 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cb9\u0cca\u0cb8 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0cb5\u0cc6. \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0\u0cc1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cca\u0cb8\u0cac\u0cb0\u0cc1 \u0cb8\u0cb9 \u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \u0ca4\u0cae\u0ccd\u0cae \u0cb9\u0cca\u0cb8 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0caa\u0cc2\u0c9c\u0cc6 \u0ca8\u0cc6\u0cb0\u0cb5\u0cc7\u0cb0\u0cbf\u0cb8\u0cbf, \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cc6 \u0c9a\u0cbe\u0cb2\u0ca8\u0cc6 \u0c95\u0cc6\u0cc2\u0ca1\u0cb2\u0cc1 \u0cb8\u0c9c\u0ccd\u0c9c\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0cbe\u0ca3\u0cb2\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0c97\u0cb3 \u0cb8\u0c82\u0c96\u0ccd\u0caf\u0cc6 15. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0cb8\u0cbf\u0c95\u0ccd\u0c95\u0cbf\u0cb0\u0cc1\u0cb5 \u0cb2\u0cc6\u0c95\u0ccd\u0c95\u0cb5\u0cbf\u0ca6\u0cc1. \u0ca6\u0cbf\u0ca8 \u0c95\u0cb3\u0cc6\u0ca6\u0c82\u0ca4\u0cc6 \u0c85\u0ca6\u0cc6\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c86\u0c9a\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cb5\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c92\u0c9f\u0ccd\u0c9f\u0cbe\u0cb0\u0cc6, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cb6\u0ccd\u0cb0\u0cbe\u0cb5\u0ca3 \u0c8e\u0c82\u0cac\u0cc1\u0ca6\u0cc1 \u0cb8\u0c82\u0cad\u0ccd\u0cb0\u0cae\u0ca6 \u0cae\u0cbe\u0cb8. \u0c88 \u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \u0caf\u0cbe\u0cb0 \u0cae\u0ca4\u0ccd\u0ca4\u0cc1 \u0caf\u0cbe\u0cb5 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c86\u0c9a\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb5\u0cc6 \u0c8e\u0c82\u0cac \u0cac\u0c97\u0ccd\u0c97\u0cc6 \u00a0\u0c97\u0cbe\u0c82\u0ca7\u0cbf\u0ca8\u0c97\u0cb0\u0ca6\u0cb2\u0ccd\u0cb2\u0cca\u0c82\u0ca6\u0cc1 \u0cb8\u0cc1\u0ca4\u0ccd\u0ca4\u0cc1.", "\u0c95\u0cb3\u0cc6\u0ca6 \u0cb5\u0cb0\u0ccd\u0cb7\u0cb5\u0cc2 \u0c87\u0ca6\u0cc7 \u0c86\u0c97\u0cbf\u0ca4\u0ccd\u0ca4\u0cc1. \u0caf\u0cbe\u0cb5\u0cbe\u0c97 \u0c85\u0ca7\u0cbf\u0c95 \u0c86\u0cb7\u0cbe\u0ca2 \u0cac\u0cb0\u0cc1\u0ca4\u0ccd\u0ca4\u0ca6\u0cc6 \u0cae\u0ca4\u0ccd\u0ca4\u0cc1 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3\u0cc1\u0c97\u0cb3 \u0c95\u0cbe\u0cb2 \u0caf\u0cbe\u0cb5\u0cc1\u0ca6\u0cc7 \u0cb6\u0cc1\u0cad \u0c95\u0cbe\u0cb0\u0ccd\u0caf \u0cae\u0cbe\u0ca1\u0cc1\u0cb5\u0c82\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0cbf\u0ca4\u0ccb, \u0c86\u0c97 \u0c86\u0cb7\u0cbe\u0ca2\u0c95\u0ccd\u0c95\u0cbf\u0c82\u0ca4 \u0cae\u0cc1\u0c82\u0c9a\u0cc6\u0caf\u0cc7 \u0cb8\u0cc1\u0cae\u0cbe\u0cb0\u0cc1 30 \u0c9a\u0cbf\u0ca4\u0ccd\u0cb0\u0c97\u0cb3 \u0cae\u0cc1\u0cb9\u0cc2\u0cb0\u0ccd\u0ca4\u0c97\u0cb3\u0cc1 \u0cae\u0cc7\u0cb2\u0cbf\u0c82\u0ca6 \u0cae\u0cc7\u0cb2\u0cc6 \u0ca8\u0ca1\u0cc6\u0ca6\u0cc1 \u0cb9\u0ccb\u0ca6\u0cb5\u0cc1. \u0c88 \u0cac\u0cbe\u0cb0\u0cbf \u0c85\u0c82\u0ca4\u0cb9 \u0caa\u0ccd\u0cb0\u0cb8\u0c82\u0c97\u0cb5\u0cc7\u0ca8\u0cbf\u0cb2\u0ccd\u0cb2. \u0c86\u0ca6\u0cb0\u0cc2 \u0cb6\u0ccd\u0cb0\u0cbe\u0cb5\u0ca3 \u0cb6\u0cc1\u0cb0\u0cc1\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0cb8\u0cc1\u0cae\u0cbe\u0cb0\u0cc1 15 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc1\u0c82\u0ca6\u0cbf\u0ca8 \u0c95\u0cc6\u0cb2\u0cb5\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cc1\u0cb5 \u0cb8\u0cc2\u0c9a\u0ca8\u0cc6\u0c97\u0cb3\u0cc1 \u0c95\u0c82\u0ca1\u0cc1\u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c88 \u0caa\u0cc8\u0c95\u0cbf \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cbf\u0c82\u0ca6, \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0cb2\u0c97\u0cbe\u0cb2\u0cbf\u0c9f\u0ccd\u0c9f\u0cc1 \u0c92\u0cb3\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb9\u0cca\u0cb8\u0cac\u0cb0\u0cc1 \u0cb8\u0cb9 \u0c87\u0ca6\u0ccd\u0ca6\u0cbe\u0cb0\u0cc6.", "\u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cad\u0cbf\u0ca8\u0caf\u0ca6 \u0cae\u0cc2\u0cb0\u0cc1 \u0cb9\u0cca\u0cb8 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c88 \u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0cb5\u0cc6 \u0c8e\u0c82\u0cac\u0cc1\u0ca6\u0cc1 \u0cb5\u0cbf\u0cb6\u0cc7\u0cb7. \"\u0cb2\u0cc0\u0ca1\u0cb0\u0ccd\u200c', \"\u0c9f\u0c97\u0cb0\u0cc1' \u0cb9\u0cbe\u0c97\u0cc1 \u0cb8\u0cc1\u0ca6\u0cc0\u0caa\u0ccd\u200c \u0c9c\u0ca4\u0cc6 \"\u0ca6\u0cbf \u0cb5\u0cbf\u0cb2\u0ca8\u0ccd\u200c' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb6\u0ccd\u0cb0\u0cbe\u0cb5\u0ca3 \u0cae\u0cbe\u0cb8\u0ca6\u0cb2\u0ccd\u0cb2\u0cbf \u0cb6\u0cc1\u0cad\u0cbe\u0cb0\u0c82\u0c97\u0cc6\u0cc2\u0cb3\u0ccd\u0cb3\u0cb2\u0cbf\u0cb5\u0cc6. \u0c86\u0c97\u0cb8\u0ccd\u0c9f\u0ccd\u200c 18 \u0cb0\u0c82\u0ca6\u0cc1 \"\u0cb2\u0cc0\u0ca1\u0cb0\u0ccd\u200c'\u0c97\u0cc6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0cb8\u0cc2\u0cb0\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c9f\u0c97\u0cb0\u0cc1' \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 22 \u0cb0\u0c82\u0ca6\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0cbe\u0ca3\u0cb2\u0cbf\u0ca6\u0cc6. \u0c95\u0cc6.\u0caa\u0cbf.\u0cb6\u0ccd\u0cb0\u0cc0\u0c95\u0cbe\u0c82\u0ca4\u0ccd\u200c \u0c88 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1. \u0ca7\u0ca8\u0c82\u0c9c\u0caf\u0ccd\u200c \u0cae\u0cca\u0ca6\u0cb2 \u0cb8\u0cb2 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc2\u0cb0\u0cbf \u0cb9\u0cbe\u0c97\u0cc2 \u0cb6\u0cbf\u0cb5\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c95\u0cbe\u0c82\u0cac\u0cbf\u0ca8\u0cc7\u0cb7\u0ca8\u0ccd\u200c\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe \u0c87\u0ca6\u0cc1. \u0cb8\u0cc1\u0ca6\u0cc0\u0caa\u0ccd\u200c \u0cb9\u0cbe\u0c97\u0cc1 \u0cb6\u0cbf\u0cb5\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cad\u0cbf\u0ca8\u0caf\u0ca6 \"\u0ca6\u0cbf \u0cb5\u0cbf\u0cb2\u0ca8\u0ccd\u200c' \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 12 \u0c95\u0ccd\u0c95\u0cc6 \u0cb8\u0cc6\u0c9f\u0ccd\u0c9f\u0cc7\u0cb0\u0cb2\u0cbf\u0ca6\u0cc6. \u0caa\u0ccd\u0cb0\u0cc7\u0cae\u0ccd\u200c \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cb9\u0cbf\u0c82\u0ca6\u0cc6 \"\u0c95\u0cb2\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c88 \u0c87\u0cac\u0ccd\u0cac\u0cb0\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0\u0cc1 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c85\u0ca6\u0cc7\u0c95\u0ccb \u0cb8\u0cc6\u0c9f\u0ccd\u0c9f\u0cc7\u0cb0\u0cb2\u0cbf\u0cb2\u0ccd\u0cb2. \u0cb8\u0ccd\u0cb5\u0cb2\u0ccd\u0caa \u0ca6\u0cbf\u0ca8\u0c97\u0cb3 \u0ca8\u0c82\u0ca4\u0cb0 \u0caa\u0ccd\u0cb0\u0cc7\u0cae\u0ccd\u200c, \u0cb6\u0cbf\u0cb5\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cc1\u0ca6\u0cc0\u0caa\u0ccd\u200c\u0c97\u0cbe\u0c97\u0cbf '\u0ca6\u0cbf \u0cb5\u0cbf\u0cb2\u0ca8\u0ccd\u200c' \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cbf\u0c95\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1.", "\u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cc7\u0cae\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cc6 \u0c85\u0ca3\u0cbf\u0caf\u0cbe\u0ca6\u0cb0\u0cc6, \u0c85\u0cb5\u0cb0 \u0c85\u0cad\u0cbf\u0ca8\u0caf\u0ca6\u0cb2\u0ccd\u0cb2\u0cbf \"\u0c97\u0cbe\u0c82\u0ca7\u0cbf\u0c97\u0cbf\u0cb0\u0cbf' \u0c8e\u0c82\u0cac \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0cb8\u0cc6\u0c9f\u0ccd\u0c9f\u0cc7\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c86\u0c97\u0cb8\u0ccd\u0c9f\u0ccd\u200c 17 \u0cb0\u0c82\u0ca6\u0cc1 '\u0c97\u0cbe\u0c82\u0ca7\u0cbf\u0c97\u0cbf\u0cb0\u0cbf' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb0\u0cbe\u0c97\u0cbf\u0ca3\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1, \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb0\u0c98\u0cc1 \u0cb9\u0cbe\u0cb8\u0ca8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0c9f \u0caf\u0ccb\u0c97\u0cbf \u0c8e\u0cb2\u0ccd\u0cb2\u0ccb \u0c95\u0cbe\u0ca3\u0cc6\u0caf\u0cbe\u0c97\u0cbf\u0cac\u0cbf\u0c9f\u0ccd\u0c9f\u0cb0\u0cc1 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0caa\u0cc1\u0ca8\u0c83 \u0c85\u0cb5\u0cb0\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0ca6\u0cb0\u0cc1. \u0c92\u0c82\u0ca6\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0caf\u0ccb\u0c97\u0cbf \u0c88\u0c97 \"\u0ca6\u0cc1\u0ca8\u0cbf\u0caf\u0cbe 2' \u0c9a\u0cbf\u0ca4\u0ccd\u0cb0\u0ca6 \u0cb9\u0cc0\u0cb0\u0ccb \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0c9a\u0cbf\u0ca4\u0ccd\u0cb0 \u0c86\u0c97\u0cb8\u0ccd\u0c9f\u0ccd\u200c 12 \u0cb0\u0c82\u0ca6\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0cbf\u0cb9\u0cbf\u0c95\u0cb9\u0cbf \u0c9a\u0c82\u0ca6\u0ccd\u0cb0\u0cc1 \u0caa\u0cc1\u0ca4\u0ccd\u0cb0\u0cbf \u0cb9\u0cbf\u0ca4 \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cb0\u0cbf \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0c87\u0ca8\u0ccd\u0ca8\u0cc1, \u0cb8\u0cbf\u0ca6\u0ccd\u0ca7\u0cb0\u0cbe\u0c9c\u0cc1 \u0c85\u0cb5\u0cb0\u0cc7 \u0ca4\u0cae\u0ccd\u0cae \u0cb8\u0ccd\u0caf\u0cbe\u0cae\u0cbf \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0ca8\u0ccd\u0ca8\u0cc1, \u0c85\u0c9c\u0cc7\u0caf\u0ccd\u200c \u0cb0\u0cbe\u0cb5\u0ccd\u200c \u0c85\u0cad\u0cbf\u0ca8\u0caf\u0ca6 \"\u0ca7\u0cc8\u0cb0\u0ccd\u0caf\u0c82' \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 12 \u0cb0\u0c82\u0ca6\u0cc1 \u0cb8\u0cc6\u0c9f\u0ccd\u0c9f\u0cc7\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb6\u0cbf\u0cb5\u0ca4\u0cc7\u0c9c\u0cb8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \"\u0cae\u0cb3\u0cc6' \u0cb8\u0cbf\u0ca8\u0cbf\u0cae\u0cbe \u0cac\u0cb3\u0cbf\u0c95 \u0cb6\u0cbf\u0cb5\u0ca4\u0cc7\u0c9c\u0cb8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c8e\u0cb0\u0ca1\u0ca8\u0cc7 \u0c9a\u0cbf\u0ca4\u0ccd\u0cb0\u0cb5\u0cbf\u0ca6\u0cc1. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbf\u0ca8\u0ccd\u0ca8\u0cc2 \u0ca8\u0cbe\u0caf\u0c95\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0cb2\u0ccd\u0cb2. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb6\u0cc7\u0c96\u0cb0\u0ccd\u200c\u0c9a\u0c82\u0ca6\u0ccd\u0cb0 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cb9\u0cbf\u0ca1\u0cbf\u0ca6\u0cb0\u0cc6, \u0c8e\u0cae\u0cbf\u0cb2\u0ccd\u200c \u0cb8\u0c82\u0c97\u0cc0\u0ca4\u0cb5\u0cbf\u0ca6\u0cc6. \u0cb0\u0cbe\u0c9c\u0ccd\u200c \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0c97\u0cb8\u0ccd\u0c9f\u0ccd\u200c 19 \u0cb0\u0cbf\u0c82\u0ca6 \"\u0ca7\u0cc8\u0cb0\u0ccd\u0caf\u0c82' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb6\u0cc2\u0c9f\u0cbf\u0c82\u0c97\u0ccd\u200c \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "\u0cb9\u0cbe\u0cb8\u0ccd\u0caf \u0ca8\u0c9f \u0c9a\u0cbf\u0c95\u0ccd\u0c95\u0ca3\u0ccd\u0ca3 \u0c85\u0ca6\u0cc6\u0cb7\u0ccd\u0c9f\u0ccb \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9c\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0 \u0ca8\u0ca1\u0cc1\u0cb5\u0cc6\u0caf\u0cc7 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cc0\u0cb0\u0ccb \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0c9a\u0cbf\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cc1 \"\u0cac\u0cbf\u0cb2\u0ccd\u200c\u0c97\u0cc7\u0c9f\u0ccd\u0cb8\u0ccd\u200c'. \u0c86\u0c97\u0cb8\u0ccd\u0c9f\u0ccd\u200c 12 \u0c95\u0ccd\u0c95\u0cc6 \u0c88 \u0c9a\u0cbf\u0ca4\u0ccd\u0cb0 \u0cb8\u0cc6\u0c9f\u0ccd\u0c9f\u0cc7\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0cbf\u0cb6\u0cbf\u0cb0 \u0c8e\u0c82\u0cac \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf \u0ca8\u0c9f \u0c95\u0cc2\u0ca1 \u0cb9\u0cc0\u0cb0\u0ccb \u0c86\u0c97\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cc1\u0cb0\u0cbf \u0caa\u0ccd\u0cb0\u0ca4\u0cbe\u0caa\u0ccd\u200c, \u0c97\u0cbf\u0cb0\u0cbf \u0c87\u0ca4\u0cb0\u0cb0\u0cc1 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0cb5\u0cc1\u0c97\u0cb3\u0cc6\u0cc2\u0c82\u0ca6\u0cbf\u0c97\u0cc6 \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0ccd\u200c \u0c95\u0ccc\u0cb6\u0cbf\u0c95\u0ccd\u200c \u0c85\u0cb5\u0cb0 \"\u0cae\u0cc1\u0c82\u0cac\u0ca4\u0ccd\u0ca4\u0cbf' \u0c8e\u0c82\u0cac \u0cb9\u0cca\u0cb8 \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 8 \u0cb0\u0c82\u0ca6\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c86\u0c9a\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0cb0\u0cc6, \u0cb0\u0cb5\u0cbf\u0c95\u0cc1\u0cae\u0cbe\u0cb0\u0ccd\u200c, \u0cb0\u0c9a\u0ca8\u0cbe \u0c8e\u0c82\u0cac \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cc1 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \"\u0cb8\u0cbe\u0c95\u0ccd\u0cb7\u0cbf' \u0c95\u0cc6\u0cc2\u0cb2\u0cc6\u0c97\u0cb2\u0ccd\u0cb2, \u0caa\u0ccd\u0cb0\u0cc7\u0cae\u0c95\u0ccd\u0c95\u0cc6' \u0c8e\u0c82\u0cac \u0cb9\u0cca\u0cb8\u0cac\u0cb0 \u0cb8\u0cbf\u0ca8\u0cbf\u0cae\u0cbe \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 12 \u0c95\u0ccd\u0c95\u0cc6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c9c\u0cbe\u0ca7\u0cb5\u0ccd\u200c \u0c88 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0caa\u0cc2\u0ca8\u0cbe \u0cab\u0cbf\u0cb2\u0ccd\u0cae\u0ccd\u0c87\u0ca8\u0ccd\u0cb8\u0ccd\u200c\u0c9f\u0cbf\u0c9f\u0ccd\u0caf\u0cc2\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6 \u0caf\u0cc1\u0cb5\u0c95\u0cb0 \u0ca4\u0c82\u0ca1 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0c82\u0cb8\u0cb2\u0cc7\u0c96 \u0cb8\u0c82\u0c97\u0cc0\u0ca4\u0cb5\u0cbf\u0ca6\u0cc6, \u0cb8\u0cc7\u0cab\u0ccd\u0c9f\u0cbf \u0caa\u0ccd\u0cb0\u0c95\u0cbe\u0cb6\u0ccd\u200c \u0c9b\u0cbe\u0caf\u0cbe\u0c97\u0ccd\u0cb0\u0cbe\u0cb9\u0c95\u0cb0\u0cc1. \u0cb9\u0cca\u0cb8\u0cac\u0cb0 \"\u0cac\u0ca4\u0ccd\u0ca4\u0cbe\u0cb8\u0ccd\u200c' \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0c86\u0c97\u0cb8\u0ccd\u0c9f\u0ccd\u200c 14 \u0cb0\u0c82\u0ca6\u0cc1 \u0cae\u0cc1\u0cb9\u0cc2\u0cb0\u0ccd\u0ca4 \u0c86\u0c9a\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0ccd\u200c \u0ca4\u0cbf\u0cae\u0ccd\u0cae\u0caf\u0ccd\u0caf \u0c88 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0c9a\u0cbf\u0ca4\u0ccd\u0cb0 \u0cb8\u0ca8\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0ca1\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0cb0\u0ccd\u0c9c\u0cc1\u0ca8\u0ccd\u200c \u0ca6\u0cc7\u0cb5\u0ccd\u200c \u0cb9\u0cbe\u0c97\u0cc2 \u0ca6\u0cbf\u0cb6\u0cbe \u0caa\u0cbe\u0c82\u0ca1\u0cc6 \"\u0cac\u0ca4\u0cbe\u0cb8\u0ccd\u200c'\u0c97\u0cc6 \u0ca8\u0cbe\u0caf\u0c95, \u0ca8\u0cbe\u0caf\u0c95\u0cbf. \u0ca8\u0cc3\u0ca4\u0ccd\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c95\u0caa\u0cbf\u0cb2\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cb9\u0cb3\u0ccd\u0cb3\u0cbf \u0cb8\u0cca\u0c97\u0ca1\u0cc1' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb6\u0ccd\u0cb0\u0cbe\u0cb5\u0ca3 \u0cae\u0cbe\u0cb8\u0ca6\u0cb2\u0ccd\u0cb2\u0cc7 \u0c9a\u0cbe\u0cb2\u0ca8\u0cc6 \u0c95\u0cc6\u0cc2\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c86\u0c97\u0cb8\u0ccd\u0c9f\u0ccd\u200c 7 \u0cb0\u0c82\u0ca6\u0cc1 \u0ca7\u0ccd\u0cb5\u0ca8\u0cbf\u0cae\u0cc1\u0ca6\u0ccd\u0cb0\u0ca3 \u0c95\u0cc6\u0cb2\u0cb8 \u0cb6\u0cc1\u0cb0\u0cc1\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "\u0c87\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0cb6\u0ccd\u0cb0\u0cbe\u0cb5\u0ca3\u0ca6\u0cb2\u0ccd\u0cb2\u0cbf \"\u0c9a\u0ccc\u0c95' \u0cb9\u0cbe\u0c97\u0cc1 \"\u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8 \u0c95\u0cb2\u0ccd\u0caf\u0cbe\u0ca3' \u0c9a\u0cbf\u0ca4\u0ccd\u0cb0\u0ca6 \u0c86\u0ca1\u0cbf\u0caf\u0ccb \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0cb5\u0cc6. \u0ca4\u0cb0\u0cc1\u0ca3\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c9a\u0ccc\u0c95'\u0cb9\u0cbe\u0ca1\u0cc1\u0c97\u0cb3\u0cc1 \u0c86\u0c97\u0cb8\u0ccd\u0c9f\u0ccd\u200c 15 \u0cb0\u0c82\u0ca6\u0cc1 \u0cb9\u0cca\u0cb0\u0cac\u0c82\u0ca6\u0cb0\u0cc6, \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0ccd\u0cb0\u0cc0\u0ca8\u0cbf \u0c85\u0cb5\u0cb0 \"\u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8 \u0c95\u0cb2\u0ccd\u0caf\u0cbe\u0ca3' \u0c9a\u0cbf\u0ca4\u0ccd\u0cb0\u0ca6 \u0cb9\u0cbe\u0ca1\u0cc1\u0c97\u0cb3\u0cc1 \u0c86\u0c97\u0cb8\u0ccd\u0c9f\u0ccd\u200c 22 \u0cb0\u0c82\u0ca6\u0cc1 \u0cb9\u0cca\u0cb0\u0cac\u0cb0\u0cb2\u0cbf\u0cb5\u0cc6.", "\u0cb8\u0ca6\u0ccd\u0caf\u0ca6\u0cb2\u0ccd\u0cb2\u0cc7 \u0cb6\u0cc1\u0cb0\u0cc1\u0cb5\u0cbe\u0c97\u0cb2\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cb2\u0cc0\u0ca1\u0cb0\u0ccd\u200c, \u0c9f\u0c97\u0cb0\u0cc1, \u0ca6\u0cbf \u0cb5\u0cbf\u0cb2\u0ca8\u0ccd\u200c, \u0c97\u0cbe\u0c82\u0ca7\u0cbf\u0c97\u0cbf\u0cb0\u0cbf, \u0ca6\u0cc1\u0ca8\u0cbf\u0caf\u0cbe 2, \u0ca7\u0cc8\u0cb0\u0ccd\u0caf\u0c82, \u0cac\u0cbf\u0cb2\u0ccd\u200c \u0c97\u0cc7\u0c9f\u0ccd\u0cb8\u0ccd\u200c, \u0cae\u0cc1\u0c82\u0cac\u0ca4\u0ccd\u0ca4\u0cbf, \u0cb8\u0cbe\u0c95\u0ccd\u0cb7\u0cbf, \u0cac\u0ca4\u0cbe\u0cb8\u0ccd\u200c, \u0cb9\u0cb3\u0ccd\u0cb3\u0cbf \u0cb8\u0cca\u0c97\u0ca1\u0cc1"], "title": "\u0cb6\u0ccd\u0cb0\u0cbe\u0cb5\u0ca3 \u0cae\u0cbe\u0cb8 \u0cac\u0c82\u0ca4\u0cc1, \u0cae\u0cc1\u0cb9\u0cc2\u0cb0\u0ccd\u0ca4 \u0cb6\u0cc1\u0cb0\u0cc1\u0cb5\u0cbe\u0caf\u0ccd\u0ca4\u0cc1"},
{"url": "https://www.udayavani.com/kannada/news/balcony-sandalwood-news/290548/see-the-story-of-the-hill", "content": ["\u0cb9\u0cbf\u0cb0\u0cbf\u0caf \u0c97\u0cc0\u0ca4\u0cb0\u0c9a\u0ca8\u0cc6\u0c95\u0cbe\u0cb0 \u0cae\u0ca4\u0ccd\u0ca4\u0cc1 \u0cb9\u0c82\u0cb8\u0cb2\u0cc7\u0c96 \u0c85\u0cb5\u0cb0\u0cc1 \"\u0cb6\u0c95\u0cc1\u0c82\u0ca4\u0ccd\u0cb2\u0cc6' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0c85\u0cb5\u0cb0\u0cc1 \u0caa\u0cbe\u0ca4\u0ccd\u0cb0 \u0cb5\u0cb0\u0ccd\u0c97\u0ca6 \u0c86\u0ca1\u0cbf\u0cb7\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6, \u0cb2\u0cca\u0c95\u0cc7\u0cb6\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0caf\u0cbe\u0cb5\u0cbe\u0c97 \u0cb6\u0cc1\u0cb0\u0cc1 \u0c8e\u0c82\u0cac \u0cae\u0cbe\u0cb9\u0cbf\u0ca4\u0cbf \u0cae\u0cbe\u0ca4\u0ccd\u0cb0 \u0c87\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0cb9\u0c82\u0cb8\u0cb2\u0cc7\u0c96 \u0ca4\u0cae\u0ccd\u0cae \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6 \u0cae\u0cc1\u0cb9\u0cc2\u0cb0\u0ccd\u0ca4\u0cb5\u0ca8\u0ccd\u0ca8\u0cc1 \u0caa\u0c95\u0ccd\u0c95\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb9\u0cbe\u0c97\u0cc6\u0caf\u0cc7 \u0c9a\u0cbf\u0ca4\u0ccd\u0cb0\u0ca6 \u0cac\u0cbf\u0ca1\u0cc1\u0c97\u0ca1\u0cc6\u0caf \u0ca6\u0cbf\u0ca8\u0cbe\u0c82\u0c95\u0cb5\u0ca8\u0ccd\u0ca8\u0cc2 \u0cab\u0cbf\u0c95\u0ccd\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c8e\u0cb2\u0ccd\u0cb2\u0cbe \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c86\u0ca6\u0cb0\u0cc6, \u0cae\u0cc7 15\u0c95\u0ccd\u0c95\u0cc6 \u0c9a\u0cbf\u0ca4\u0ccd\u0cb0\u0ca6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0ca6\u0cc1, \u0ca8\u0cb5\u0cc6\u0c82\u0cac\u0cb0\u0ccd\u200c \u0c92\u0c82\u0ca6\u0c95\u0ccd\u0c95\u0cc6 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0c87\u0cb7\u0ccd\u0c9f\u0c95\u0ccd\u0c95\u0cc2 \u0c9a\u0cbf\u0ca4\u0ccd\u0cb0 \u0caf\u0cbe\u0c95\u0cc6 \u0ca4\u0ca1\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cac\u0cb9\u0cc1\u0ca6\u0cc1. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3, \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c \u0c8e\u0c82\u0cac \u0c89\u0ca4\u0ccd\u0ca4\u0cb0 \u0c85\u0cb5\u0cb0\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \"\u0c9a\u0cbf\u0ca4\u0ccd\u0cb0 \u0cb9\u0cbf\u0c82\u0ca6\u0cc6\u0caf\u0cc7 \u0cb6\u0cc1\u0cb0\u0cc1\u0cb5\u0cbe\u0c97\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbf\u0cb0\u0ccd\u0cae\u0cbe\u0caa\u0c95 \u0c85\u0caa\u0ccd\u0caa\u0ca3\u0ccd\u0ca3 \u0cb8\u0c82\u0ca4\u0ccb\u0cb7\u0ccd\u200c \u0ca8\u0ca8\u0ccd\u0ca8 \u0c85\u0c95\u0ccc\u0c82\u0c9f\u0ccd\u200c\u0c97\u0cc6 \u0ca6\u0cc1\u0ca1\u0ccd\u0ca1\u0cc1 \u0cb9\u0cbe\u0c95\u0cbf\u0caf\u0cc7 \u0cb9\u0cb2\u0cb5\u0cc1 \u0ca4\u0cbf\u0c82\u0c97\u0cb3\u0cc1\u0c97\u0cb3\u0cbe\u0c97\u0cbf\u0cb5\u0cc6.", "\u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0ca4\u0ca1\u0cb5\u0cbe\u0c97\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3, \u0ca8\u0ca8\u0ccd\u0ca8 \u0c95\u0cb2\u0ccd\u0caa\u0ca8\u0cc6\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c\u0ca8 \u0c85\u0cb5\u0cb6\u0ccd\u0caf\u0c95\u0ca4\u0cc6 \u0c87\u0ca4\u0ccd\u0ca4\u0cc1. \u0cac\u0cc6\u0c9f\u0ccd\u0c9f\u0c97\u0cc1\u0ca1\u0ccd\u0ca1\u0c97\u0cb3 \u0cb8\u0cbe\u0cb2\u0cbf\u0ca8\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c86\u0c95\u0cc3\u0ca4\u0cbf \u0cac\u0cc7\u0c95\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c8f\u0ca8\u0cbe\u0c97\u0cc1\u0ca4\u0ccd\u0ca4\u0cc6 \u0c8e\u0c82\u0ca6\u0cb0\u0cc6, \u0cb9\u0cc7\u0cb3\u0ccd\u0cb3\u0ccb\u0ca8\u0cc1 \u0cb8\u0cb0\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cb2\u0ccd\u0cb2, \u0c95\u0cc7\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca8\u0cc1 \u0cb8\u0cb0\u0cbf\u0caf\u0cbe\u0c97\u0cbf \u0c95\u0cc7\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c8f\u0ca8\u0cc7\u0ca8\u0ccb \u0c86\u0c97\u0cc1\u0ca4\u0ccd\u0ca4\u0cc6. \u0ca8\u0cae\u0ccd\u0cae \u0c95\u0cc7\u0cb8\u0ccd\u200c\u0ca8\u0cb2\u0ccd\u0cb2\u0cc2 \u0c85\u0ca6\u0cc7 \u0c86\u0caf\u0cbf\u0ca4\u0cc1. \u0ca8\u0cbe\u0cb5\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc1 \u0c85\u0cb5\u0cb0\u0cbf\u0c97\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0ca4\u0cb2\u0cc1\u0caa\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.", "\u0c95\u0cc6\u0cc2\u0ca8\u0cc6\u0c97\u0cc6 \u0ca8\u0cae\u0ccd\u0cae \u0c95\u0cb2\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c92\u0c82\u0ca6\u0cc1 \u0cae\u0cbf\u0ca8\u0cbf\u0caf\u0cc7\u0c9a\u0cb0\u0ccd\u200c \u0cae\u0cbe\u0ca1\u0cbf \u0c85\u0ca6\u0ca8\u0ccd\u0ca8\u0cc1 \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c \u0ca4\u0c82\u0ca1\u0ca6\u0cb5\u0cb0\u0cbf\u0c97\u0cc6 \u0c85\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cbf\u0ca6\u0cbe\u0c97, \u0c85\u0cb5\u0cb0\u0cbf\u0c97\u0cc6 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0caf\u0cbf\u0ca4\u0cc1. \u0c86 \u0ca8\u0c82\u0ca4\u0cb0 \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c \u0c95\u0cc6\u0cb2\u0cb8 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1. \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c \u0c95\u0cc6\u0cb2\u0cb8\u0cb5\u0cc6\u0cb2\u0ccd\u0cb2 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0caa\u0ccb\u0cb8\u0ccd\u0c9f\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0c95\u0cc6\u0cb2\u0cb8\u0c97\u0cb3\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0cb8\u0cae\u0caf \u0cac\u0cc7\u0c95\u0cbe\u0c97\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb9\u0cca\u0cb0\u0ca1\u0cc1\u0cb5\u0cc1\u0ca6\u0cc6\u0cc2\u0c82\u0ca6\u0cc7 \u0cac\u0cbe\u0c95\u0cbf. \u0c92\u0cae\u0ccd\u0cae\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cc6 \u0cb9\u0ccb\u0ca6\u0cb0\u0cc6, \u0c92\u0c82\u0ca6\u0cc7 \u0cb8\u0cb0\u0cbf \u0c95\u0cc6\u0cb2\u0cb8 \u0cae\u0cc1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6.", "\u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbe\u0cb2\u0ccd\u0c95\u0cc1 \u0cb8\u0cc6\u0c9f\u0ccd\u200c\u0c97\u0cb3 \u0c85\u0cb5\u0cb6\u0ccd\u0caf\u0c95\u0ca4\u0cc6 \u0c87\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0ca0\u0ccd\u0cae\u0c82\u0ca1\u0cc1, \u0cae\u0ca1\u0cbf\u0c95\u0cc7\u0cb0\u0cbf \u0cae\u0ca4\u0ccd\u0ca4\u0cc1 \u0cb8\u0cb9\u0ccd\u0caf\u0cbe\u0ca6\u0ccd\u0cb0\u0cbf \u0caa\u0cb0\u0ccd\u0cb5\u0ca4\u0c97\u0cb3\u0cb2\u0ccd\u0cb2\u0cc2 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0ca8\u0ca8\u0ccd\u0ca8 \u0c92\u0c82\u0ca6\u0cc1 \u0c95\u0cb2\u0ccd\u0caa\u0ca8\u0cc6\u0c97\u0cc6 \u0cb8\u0cc2\u0c95\u0ccd\u0ca4\u0cb5\u0cbe\u0ca6 \u0c9c\u0cbe\u0c97 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c8e\u0cb2\u0ccd\u0cb2\u0cc2 \u0cb8\u0cbf\u0c95\u0ccd\u0c95\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0c95\u0cb2\u0ccd\u0caa\u0ca8\u0cc6\u0caf\u0cc7 \u0c85\u0ca4\u0cbf\u0caf\u0cbe\u0caf\u0ccd\u0ca4\u0cc1 \u0c85\u0c82\u0ca4 \u0c8e\u0cb2\u0ccd\u0cb2\u0cb0\u0cc2 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0cae\u0ca1\u0cbf\u0c95\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0c92\u0cac\u0ccd\u0cac \u0c85\u0c9c\u0ccd\u0c9c \u0c92\u0c82\u0ca6\u0cc1 \u0c9c\u0cbe\u0c97 \u0ca4\u0ccb\u0cb0\u0cbf\u0cb8\u0cbf\u0ca6\u0cb0\u0cc1.", "\u0c8f\u0cb3\u0cc1 \u0ca6\u0cc7\u0cb5\u0cb0 \u0c97\u0cc1\u0c82\u0ca1\u0cbf \u0c8e\u0c82\u0cac \u0c9c\u0cbe\u0c97 \u0c87\u0ca6\u0cc6. \u0c85\u0cb2\u0ccd\u0cb2\u0cbf \u0cae\u0ca8\u0cc1\u0cb7\u0ccd\u0caf\u0cb0\u0cc1 \u0cb9\u0ccb\u0c97\u0cc1\u0cb5\u0cc1\u0ca6\u0cc2 \u0c95\u0cb7\u0ccd\u0c9f. \u0ca8\u0ca8\u0ccd\u0ca8 \u0c95\u0cb2\u0ccd\u0caa\u0ca8\u0cc6\u0c97\u0cc6 \u0ca4\u0c95\u0ccd\u0c95 \u0cb9\u0cbe\u0c97\u0cbf\u0ca6\u0cc6 \u0c86 \u0cb2\u0cca\u0c95\u0cc7\u0cb6\u0ca8\u0ccd\u200c. \u0c85\u0cb2\u0ccd\u0cb2\u0cbf \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0caf\u0cbe\u0cb0\u0cc2 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0cb2\u0cca\u0c95\u0cc7\u0cb6\u0ca8\u0ccd\u200c\u0c97\u0cb3\u0cc1 \u0cb8\u0cbf\u0c95\u0ccd\u0c95\u0cbf\u0cb5\u0cc6, \u0cb9\u0cbe\u0ca1\u0cc1\u0c97\u0cb3 \u0c95\u0cc6\u0cb2\u0cb8 \u0cae\u0cc1\u0c97\u0cbf\u0ca6\u0cbf\u0ca6\u0cc6, \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cab\u0cc8\u0ca8\u0cb2\u0ccd\u200c \u0c86\u0c97\u0cbf\u0ca6\u0cc6 ... \u0c87\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cc6\u0cc2\u0c82\u0ca6\u0cc7 \u0cac\u0cbe\u0c95\u0cbf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0c82\u0cb8\u0cb2\u0cc7\u0c96.", "\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \u0ca6\u0cc6\u0cc2\u0ca1\u0ccd\u0ca1 \u0ca8\u0c9f\u0cbf \u0ca8\u0c9f\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6: \u0c88 \u0c9a\u0cbf\u0ca4\u0ccd\u0cb0 \u0c95\u0ca8\u0ccd\u0ca8\u0ca1 \u0cae\u0ca4\u0ccd\u0ca4\u0cc1 \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6\u0caf\u0c82\u0ca4\u0cc6. \"\u0c9a\u0cbf\u0ca4\u0ccd\u0cb0 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0c82\u0ca4\u0cc6, \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cc2 \u0caf\u0cbe\u0c95\u0cc6 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6 \u0cac\u0c82\u0ca4\u0cc1. \u0c85\u0ca6\u0cbf\u0ca8\u0ccd\u0ca8\u0cc2 \u0ca4\u0cc0\u0cb0\u0ccd\u0cae\u0cbe\u0ca8 \u0c86\u0c97\u0cbf\u0cb2\u0ccd\u0cb2. \u0c8e\u0cb0\u0ca1\u0cc2 \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3 \u0c86\u0c97\u0cac\u0cb9\u0cc1\u0ca6\u0cc1 \u0c85\u0ca5\u0cb5\u0cbe \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0c86\u0c97\u0cac\u0cb9\u0cc1\u0ca6\u0cc1. \u0c85\u0ca6\u0cbf\u0ca8\u0ccd\u0ca8\u0cc2 \u0ca4\u0cc0\u0cb0\u0ccd\u0cae\u0cbe\u0ca8 \u0c86\u0c97\u0cac\u0cc7\u0c95\u0cbf\u0ca6\u0cc6. \u0c92\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c87\u0cb2\u0ccd\u0cb2\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6, \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cc2 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0c85\u0cb2\u0ccd\u0cb2\u0cbf\u0caf \u0c9f\u0cbe\u0caa\u0ccd\u200c \u0c95\u0cb2\u0cbe\u0cb5\u0cbf\u0ca6\u0cb0\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc0\u0ca8\u0cbf.", "\u0c88\u0c97\u0cbe\u0c97\u0cb2\u0cc7 \u0c90\u0ca6\u0cc1 \u0c9c\u0ca8 \u0caa\u0ccd\u0cb0\u0cbe\u0cb8\u0ccd\u0ca5\u0cbe\u0cb5\u0cbf\u0c95 \u0c92\u0caa\u0ccd\u0caa\u0cbf\u0c97\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0caf\u0cbe\u0cb0\u0cc1 \u0cab\u0cc8\u0ca8\u0cb2\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cae\u0cbe\u0ca4\u0cc1\u0c95\u0ca4\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c8e\u0cb2\u0ccd\u0cb2\u0cb5\u0cc2 \u0c87\u0ca8\u0ccd\u0ca8\u0cca\u0c82\u0ca6\u0cc1 15 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caa\u0c95\u0ccd\u0c95\u0cbe \u0c86\u0c97\u0cb2\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0ca6 \u0ca8\u0cbe\u0caf\u0c95, \u0ca8\u0cbe\u0caf\u0c95\u0cbf\u0caf\u0ca8\u0ccd\u0ca8\u0cc1 \u0c86\u0ca1\u0cbf\u0cb7\u0ca8\u0ccd\u200c \u0cae\u0cc2\u0cb2\u0c95 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6.\u0c85\u0ca6\u0cb2\u0ccd\u0cb2\u0ca6\u0cc6 16 \u0cb9\u0cca\u0cb8 \u0cb8\u0caa\u0ccb\u0cb0\u0ccd\u0c9f\u0cbf\u0c82\u0c97\u0ccd\u200c \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c8f\u0cb3\u0cc1 \u0cb9\u0cbe\u0ca1\u0cc1\u0c97\u0cb3\u0cbf\u0cb5\u0cc6. \u0c92\u0c82\u0ca6\u0c82\u0ca4\u0cc2 \u0cb8\u0ca4\u0ccd\u0caf, \"\u0cb6\u0c95\u0cc1\u0c82\u0ca4\u0ccd\u0cb2\u0cc6' \u0cad\u0cbe\u0cb0\u0ca4\u0ca6 \u0cb9\u0cc6\u0cae\u0ccd\u0cae\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6' \u0c8e\u0c82\u0ca6\u0cc1 \u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cbf\u0c82\u0ca6 \u0ca8\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0c82\u0cb8\u0cb2\u0cc7\u0c96.", "\u0cb8\u0ccd\u0cb2\u0cbf\u0caa\u0cbf\u0c82\u0c97\u0ccd\u200c \u0cb2\u0cc7\u0ca1\u0cbf \u0ca8\u0ccb\u0ca1\u0cbf\u0ca6\u0cbe\u0c97 \u0cb9\u0cc1\u0c9f\u0ccd\u0c9f\u0cbf\u0ca6 \u0c95\u0ca5\u0cc6: \u0c88 \u0c9a\u0cbf\u0ca4\u0ccd\u0cb0\u0ca6 \u0c95\u0ca5\u0cc6 \u0cb9\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0cb8\u0cc1\u0cae\u0cbe\u0cb0\u0cc1 25 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \u0c8e\u0c82\u0ca6\u0cc1 \u0cab\u0ccd\u0cb2\u0cbe\u0cb6\u0ccd\u200c\u0cac\u0ccd\u0caf\u0cbe\u0c95\u0ccd\u200c\u0c97\u0cc6 \u0c9c\u0cbe\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0c82\u0cb8\u0cb2\u0cc7\u0c96. \"25 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \u0cb9\u0cca\u0cb3\u0cc6\u0ca6 \u0c95\u0ca5\u0cc6 \u0c87\u0ca6\u0cc1. \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0caf\u0c9c\u0cae\u0cbe\u0ca8\u0ccd\u0cb0\u0cc1 (\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c) \u0c86\u0c97 \"\u0caa\u0cc1\u0c9f\u0ccd\u0ca8\u0c82\u0c9c' \u0cae\u0ca4\u0ccd\u0ca4\u0cc1 \"\u0c9a\u0c82\u0ca6\u0cae\u0cbe\u0cae' \u0c9a\u0cbf\u0ca4\u0ccd\u0cb0\u0ca6 \u0cb9\u0cbe\u0ca1\u0cc1\u0c97\u0cb3 \u0c95\u0c82\u0caa\u0ccb\u0cb8\u0cbf\u0c82\u0c97\u0ccd\u200c\u0c97\u0cc6\u0c82\u0ca6\u0cc1 \u0c8a\u0c9f\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0cb5\u0cbf. \u0c92\u0c82\u0ca6\u0cc1 \u0ca6\u0cbf\u0ca8 \u0cac\u0cc6\u0cb3\u0cbf\u0c97\u0ccd\u0c97\u0cc6 \u0cae\u0cc1\u0c82\u0c9a\u0cc6 \u0cb5\u0cbe\u0c95\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0cb5\u0cbe\u0c97, \u0cb9\u0cbe\u0ca1\u0cc1\u0c97\u0cb3 \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.", "\u0c86 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0caf\u0c9c\u0ca8\u0cbe\u0ca8\u0ccd\u0cb0\u0cc1, \"\u0c87\u0cb2\u0ccd\u0cb2\u0cca\u0c82\u0ca6\u0cc1 \u0cb8\u0ccd\u0cb2\u0cbf\u00e0\u0caa\u0cbf\u0c82\u0c97\u0ccd\u200c \u0cac\u0ccd\u0caf\u0cc2\u0c9f\u0cbf' \u0c87\u0ca6\u0cc6 \u0ca8\u0ccb\u0ca1\u0cbf \u0c85\u0c82\u0ca4 \u0ca6\u0cc2\u0cb0\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0cac\u0cc6\u0c9f\u0ccd\u0c9f\u0c97\u0cb3 \u0cb8\u0cbe\u0cb2\u0cc1 \u0ca4\u0ccb\u0cb0\u0cbf\u0cb8\u0cbf\u0ca6\u0cb0\u0cc1. \u0c86 \u0cac\u0cc6\u0c9f\u0ccd\u0c9f\u0c97\u0cb3 \u0cb8\u0cbe\u0cb2\u0cc1 \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0ca6\u0cb0\u0cc6, \u0c85\u0cb2\u0ccd\u0cb2\u0cca\u0cac\u0ccd\u0cac\u0cb3\u0cc1 \u0cae\u0cb2\u0c97\u0cbf\u0cb0\u0cc1\u0cb5 \u0c86\u0c95\u0cc3\u0ca4\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u00a0\u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c92\u0c82\u0ca6\u0cc1 \u0c8e\u0cb3\u0cc6 \u0cb9\u0cca\u0cb3\u0cc6\u0caf\u0cbf\u0ca4\u0cc1. \u0c95\u0ca5\u0cc6 \u0cae\u0cbe\u0ca1\u0cbf, \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c95\u0ca8\u0ccd\u0caf\u0cbe\u0c95\u0cc1\u0cae\u0cbe\u0cb0\u0cbf' \u0c85\u0c82\u0ca4 \u0cb9\u0cc6\u0cb8\u0cb0\u0cbf\u0c9f\u0ccd\u0c9f\u0cc6. \u0c86\u0ca6\u0cb0\u0cc6, \u0c86 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc6, \u0c85\u0ca8\u0cb5\u0cb6\u0ccd\u0caf\u0c95 \u0c97\u0cb2\u0cbe\u0c9f\u0cc6\u0c97\u0cb3\u0cbe\u0c97\u0cac\u0cb9\u0cc1\u0ca6\u0cc1.", "\u0ca8\u0ca8\u0c97\u0cc6 \u0caf\u0cbe\u0cb0\u0ca8\u0ccd\u0ca8\u0cc2 \u0ca1\u0cbf\u0cb8\u0ccd\u0c9f\u0cb0\u0ccd\u0cac\u0ccd \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cac\u0cc7\u0cb0\u0cc6 \u0cb9\u0cc6\u0cb8\u0cb0\u0cc1 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97, \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ca4\u0cbf \u0cb8\u0cc2\u0c9a\u0cbf\u0cb8\u0cbf\u0ca6 \u0cb9\u0cc6\u0cb8\u0cb0\u0cc1 \"\u0cb6\u0c95\u0cc1\u0c82\u0ca4\u0ccd\u0cb2\u0cc6'. \u0ca8\u0cae\u0ccd\u0cae \u0caa\u0cc1\u0cb0\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0cb8\u0cc0\u0ca4\u0cc6 \u0cae\u0ca4\u0ccd\u0ca4\u0cc1 \u0cb6\u0c95\u0cc1\u0c82\u0ca4\u0cb3\u0cc6 \u0c87\u0cac\u0ccd\u0cac\u0cb0\u0cc2 \u0caa\u0ccd\u0cb0\u0cc0\u0ca4\u0cbf\u0caf \u0cb8\u0c82\u0c95\u0cc7\u0ca4\u0cb5\u0cbe\u0c97\u0cbf \u0cb9\u0cca\u0cb0\u0cb9\u0cca\u0cae\u0ccd\u0cae\u0cbf\u0ca6\u0cb5\u0cb0\u0cc1. \u0c8e\u0cb2\u0ccd\u0cb2\u0cbe \u0c95\u0cb5\u0cbf\u0c97\u0cb3\u0ca8\u0ccd\u0ca8\u0cc1 \u0c87\u0cb5\u0cb0\u0cbf\u0cac\u0ccd\u0cac\u0cb0\u0ca8\u0ccd\u0ca8\u0cc2 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb5\u0cbf\u0ca4\u0cc6, \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0ca6\u0cb0\u0cc1. \"\u0cb6\u0c95\u0cc1\u0c82\u0ca4\u0ccd\u0cb2\u0cc6' \u0c8e\u0c82\u0cac \u0cb9\u0cc6\u0cb8\u0cb0\u0cc1 \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cc7\u0cb3\u0cbf \u0cae\u0cbe\u0ca1\u0cbf\u0cb8\u0cbf\u0ca6\u0c82\u0ca4\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0c82\u0cb8\u0cb2\u0cc7\u0c96.", "\u0cb8\u0ccd\u0cab\u0cc2\u0cb0\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f \u0c9c\u0ca8\u0ccd\u0ca8\u0ca8\u0cbf\u0c97\u0cc6 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c: \u0c8e\u0cb2\u0ccd\u0cb2\u0cbe \u0cb8\u0cb0\u0cbf, \u0cb9\u0c82\u0cb8\u0cb2\u0cc7\u0c96 \u0c8f\u0ca8\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cac\u0cb9\u0cc1\u0ca6\u0cc1. \u0cae\u0ca8\u0cb8\u0ccd\u0cb8\u0cc1 \u0c8e\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0cb5\u0cc8\u0ca6\u0ccd\u0caf \u0c8e\u0c82\u0ca6\u0cc1 \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb9\u0cc7\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \"\u0c95\u0ca3\u0ccd\u0ca3\u0cb0\u0cbf\u0caf\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cb0\u0cc1\u0cb3\u0cb0\u0cbf\u0caf\u0ca6\u0cc6 \u0c8e\u0c82\u0cac \u0c9c\u0ca8\u0ccd\u0ca8\u0ca8 \u0cb5\u0cbe\u0c95\u0ccd\u0caf \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf. \u0c86 \u0cb8\u0cbe\u0cb2\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cbe\u0c97\u0cbe\u0c97\u0cbf \u0cae\u0cca\u0ca6\u0cb2 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c \u0c9c\u0ca8\u0ccd\u0ca8\u0ca8\u0cbf\u0c97\u0cc6' \u0c8e\u0ca8\u0ccd\u0ca8\u0cc1\u0cb5 \u0cb9\u0c82\u0cb8\u0cb2\u0cc7\u0c96, \u0c9c\u0cc2\u0ca8\u0ccd\u200c 23\u0cb0 \u0c85\u0cb5\u0cb0 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cb0\u0ccd\u200c\u0caa\u0ccd\u0cb0\u0cc8\u0cb8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0c82\u0ca4\u0cc6. \u0c85\u0c82\u0ca6\u0cc1 \u0c85\u0cb5\u0cb0 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cb8\u0cc6\u0c9f\u0ccd\u0c9f\u0cc7\u0cb0\u0cb2\u0cbf\u0ca6\u0cc6\u0caf\u0c82\u0ca4\u0cc6. \u0c85\u0ca6\u0ccd\u0caf\u0cbe\u0cb5\u0cc1\u0ca6\u0cc1 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2\u0cb5\u0cbf\u0ca6\u0ccd\u0ca6\u0cb0\u0cc6, \u0c89\u0ca4\u0ccd\u0ca4\u0cb0\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cc2 \u0c92\u0c82\u0ca6\u0cc1 \u0ca4\u0cbf\u0c82\u0c97\u0cb3\u0cc1 \u0c95\u0cbe\u0caf\u0cac\u0cc7\u0c95\u0cc1."], "title": "\u0cac\u0cc6\u0c9f\u0ccd\u0c9f \u0ca8\u0ccb\u0ca1\u0cbf \u0cb9\u0cc1\u0c9f\u0ccd\u0c9f\u0cbf\u0ca6 \u0c95\u0ca5\u0cc6"},
{"url": "https://www.udayavani.com/kannada/news/balcony-sandalwood-news/290017/i-m-ready-to-act-if-i-find-it-in-the-role", "content": ["\u0ca8\u0c9f, \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cae\u0cbe\u0ca4\u0cbf\u0c97\u0cc6 \u0cb8\u0cbf\u0c97\u0ccb\u0ca6\u0cc1 \u0c85\u0caa\u0cb0\u0cc2\u0caa. \u0cb8\u0cbf\u0c95\u0ccd\u0c95\u0cb0\u0cc6 \u0cae\u0cbe\u0ca4\u0ccd\u0cb0 \u0cae\u0ca8\u0ca6\u0cbe\u0cb3\u0ca6\u0cbf\u0c82\u0ca6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca8\u0ca1\u0cc6\u0ca6 \"\u0c95\u0cc6\u0cb2\u0cb5\u0cc1 \u0ca6\u0cbf\u0ca8\u0c97\u0cb3 \u0ca8\u0c82\u0ca4\u0cb0' \u0c9a\u0cbf\u0ca4\u0ccd\u0cb0\u0ca6 \u0c86\u0ca1\u0cbf\u0caf\u0ccb \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cca\u0c82\u0ca6\u0cbf\u0c97\u0cc6 \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe, \u0c95\u0ca8\u0cb8\u0cc1, \u0c89\u0ca6\u0ccd\u0ca6\u0cc7\u0cb6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0cb5\u0cbf\u0cb7\u0caf\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0cae\u0cc1\u0c95\u0ccd\u0ca4\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0 \u0cae\u0cbe\u0ca4\u0cc1\u0c97\u0cb3\u0cc1 \u0c87\u0cb2\u0ccd\u0cb2\u0cbf\u0cb5\u0cc6 ...", "\u0c95\u0cc8\u0caf\u0cb2\u0ccd\u0cb2\u0cbf \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe:\u00a0\u0ca8\u0c9f, \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1 \u0cae\u0ca4\u0ccd\u0ca4\u0cc6 \u0ca8\u0c9f\u0ca8\u0cc6 \u0cb9\u0cbe\u0c97\u0cc2 \u0c97\u0cbe\u0caf\u0ca8\u0c95\u0ccd\u0c95\u0cc6 \u0cb5\u0cbe\u0caa\u0cbe\u0cb8\u0ccd\u0cb8\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc1\u0cae\u0cbe\u0cb0\u0cc1 14 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0c95\u0ccd\u0c95\u0cc6 \u0cb9\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cad\u0c97\u0cb5\u0cbe\u0ca8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c86\u0ca1\u0cc1\u0cb5 \u0c97\u0cc6\u0cc2\u0c82\u0cac\u0cc6' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6. \u0c88 \u0cae\u0cc2\u0cb2\u0c95 \u0cae\u0ca4\u0ccd\u0ca4\u0cc6 \u0c97\u0cbe\u0caf\u0ca8\u0c95\u0ccd\u0c95\u0cc6 \u0cac\u0c82\u0ca6\u0c82\u0ca4\u0cbe\u0c97\u0cbf\u0ca6\u0cc6.", "\u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \"\u0c9a\u0cc0\u0cb2\u0c82' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf \u0ca8\u0c9f\u0cbf\u0cb8\u0cb2\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cb5\u0cbf\u0c9a\u0cbe\u0cb0 \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cac\u0cb9\u0cc1\u0ca6\u0cc1. \u0c87\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0c87\u0ca8\u0ccd\u0ca8\u0cc6\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cc1 \u0cb9\u0cbe\u0cb0\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0ca6\u0cb0\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0ca8\u0cbf\u0c96\u0cc0\u0cb2\u0ccd\u200c \u0cae\u0c82\u0c9c\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cb8\u0cbf\u0ca8\u0cbf\u0cae\u0cbe. \"\u0caf\u0cbe\u0cb5\u0cc1\u0ca6\u0cc7 \u0caa\u0cbe\u0ca4\u0ccd\u0cb0\u0cb5\u0cbe\u0ca6\u0cb0\u0cc2 \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc6\u0c82\u0ca6\u0cc1 \u0c85\u0caa\u0ccd\u0caa\u0cbe\u0c9c\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cb0\u0c82\u0ca4\u0cc6 \u0c88\u0c97 \u0cae\u0ca4\u0ccd\u0ca4\u0cc6 \u0ca8\u0c9f\u0ca8\u0cc6\u0c97\u0cc6 \u0cb5\u0cbe\u0caa\u0cbe\u0cb8\u0ccd\u0cb8\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6.", "\"\u0c9a\u0cc0\u0cb2\u0c82'\u0ca8\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0cb5\u0cbf\u0cb2\u0ca8\u0ccd\u200c \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc1 \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf \u0c95\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cb0\u0cc1. \"\u0ca8\u0cbf\u0cae\u0c97\u0cc6 \u0c86 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c95\u0c82\u0ca1\u0cb0\u0cc6 \u0ca8\u0c9f\u0cbf\u0cb8\u0cb2\u0cc1 \u0cb0\u0cc6\u0ca1\u0cbf' \u0c85\u0c82\u0ca6\u0cc6. \u0c86 \u0ca8\u0c82\u0ca4\u0cb0 \u0caa\u0ccd\u0cb0\u0ca4\u0cbe\u0caa\u0ccd\u200c \u0c8e\u0c82\u0cac \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cb9\u0cbe\u0cb0\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cb5\u0caf\u0cb8\u0ccd\u0cb8\u0cbf\u0ca8 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc1, \u0ca8\u0cbf\u0c96\u0cc0\u0cb2\u0ccd\u200c \u0cae\u0c82\u0c9c\u0cc1 \u0c85\u0cb5\u0cb0 \"\u0c85\u0cae\u0ccd\u0cae\u0ca8 \u0cae\u0ca8\u0cc6'\u0caf\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2\u0cbf \u0c85\u0caa\u0ccd\u0caa-\u0c85\u0cae\u0ccd\u0cae\u0ca8 \u0cae\u0ccc\u0cb2\u0ccd\u0caf\u0ca6 \u0c95\u0cc1\u0cb0\u0cbf\u0ca4\u0cc1 \u0c85\u0cb5\u0cb0\u0cc1 \u0cb9\u0cc7\u0cb3\u0cb2\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6.", "\u0cac\u0cb9\u0cc1\u0ca4\u0cc7\u0c95 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0cb2\u0ccd\u0cb2\u0cbf \u0c85\u0caa\u0ccd\u0caa-\u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6\u0c97\u0cc7 \u0c87\u0ca6\u0ccd\u0ca6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf, \u0ca8\u0ca8\u0ccd\u0ca8 \u0cae\u0cc2\u0cb2\u0c95 \u0c85\u0caa\u0ccd\u0caa-\u0c85\u0cae\u0ccd\u0cae\u0ca8 \u0c95\u0cc1\u0cb0\u0cbf\u0ca4\u0cbe\u0ca6 \u0cb8\u0c82\u0ca6\u0cc7\u0cb6 \u0cb9\u0cc7\u0cb3\u0cbf\u0cb8\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c86\u0cb8\u0cc6\u0caf\u0c82\u0ca4\u0cc6. \u0cb9\u0cbe\u0c97\u0cbe\u0c97\u0cbf, \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc6 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0cac \u0caf\u0cbe\u0cb5 \u0c86\u0cb8\u0cc6\u0caf\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0cb2\u0ccd\u0c95\u0cc1 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \u0ca8\u0ca8\u0c97\u0cc6 \u0cb9\u0cc1\u0cb7\u0cbe\u0cb0\u0cbf\u0cb2\u0ccd\u0cb2\u0ca6\u0cc7 \u0c86\u0c97\u0cbf\u0ca6\u0ccd\u0ca6\u0cbe\u0c97, 48 \u0c97\u0c82\u0c9f\u0cc6 \u0cb8\u0cae\u0caf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0cb0\u0cc1.", "\u0c86\u0c97 \u0c85\u0cae\u0ccd\u0cae \u0ca8\u0ca8\u0ccd\u0ca8 \u0ca4\u0cb2\u0cc6 \u0cae\u0cc7\u0cb2\u0cc6 \u0c95\u0cc8 \u0c87\u0c9f\u0ccd\u0c9f\u0cc1, \"\u0c95\u0c82\u0ca6 \u0ca8\u0cbf\u0ca8\u0c97\u0cc6 \u0c8f\u0ca8\u0cc2 \u0c86\u0c97\u0cb2\u0ccd\u0cb2. \u0ca8\u0cbf\u0cae\u0ccd\u0cae\u0caa\u0ccd\u0caa\u0ca8 \u0c86\u0cb6\u0cc0\u0cb0\u0ccd\u0cb5\u0cbe\u0ca6 \u0ca8\u0cbf\u0ca8\u0c97\u0cbf\u0ca6\u0cc6. \u0ca8\u0cc0\u0ca8\u0cc1 \u0cb5\u0cbe\u0caa\u0cbe\u0cb8\u0ccd\u200c \u0cac\u0cb0\u0cbf\u00a4\u00e0\u0caf\u0cbe \u0c85\u0c82\u0ca6\u0cbf\u0ca6\u0ccd\u0cb0\u0cc1. \u0c85\u0ca6\u0cb0\u0c82\u0ca4\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0c88\u0c97 \u0cae\u0ca4\u0ccd\u0ca4\u0cc6 \u0c95\u0cc6\u0cb0\u0cbf\u0caf\u0cb0\u0ccd\u200c \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0c85\u0cae\u0ccd\u0cae \u0c87\u0cb2\u0ccd\u0cb2 \u0c8e\u0c82\u0cac \u0cac\u0cc7\u0cb8\u0cb0\u0cb5\u0cbf\u0ca6\u0cc6' \u0c8e\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.\u00a0", "\u0cb8\u0cbf\u0cb5\u0cbf\u0cb2\u0ccd\u200c \u0cb8\u0cb0\u0ccd\u0cb5\u0cc0\u0cb8\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0cae\u0c97\u0ca8 \u0c95\u0ca8\u0cb8\u0cc1:\u00a0\u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0caa\u0ccd\u0cb0\u0c95\u0c9f\u0cb5\u0cbe\u0ca6 \u0caf\u0cc1\u0caa\u0cbf\u0c8e\u0cb8\u0ccd\u200c\u0c87 \u0caa\u0cb0\u0cc0\u0c95\u0ccd\u0cb7\u0cc6\u0caf\u0cb2\u0ccd\u0cb2\u0cbf \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0c86\u0cab\u0ccd \u0cb8\u0cbf\u0cb5\u0cbf\u0cb2\u0ccd\u200c \u0cb8\u0cb0\u0ccd\u0cb5\u0cc0\u0cb8\u0ccd\u200c\u0ca8 16 \u0cae\u0c82\u0ca6\u0cbf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0cc1 \u0c89\u0ca4\u0ccd\u0ca4\u0cc0\u0cb0\u0ccd\u0ca3\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0ca6 \u0cb9\u0cbf\u0c82\u0ca6\u0cc6 \u0c86\u0cb0\u0c82\u0cad\u0cb5\u0cbe\u0ca6 \u0cb8\u0c82\u0cb8\u0ccd\u0ca5\u0cc6 \u0c92\u0cb3\u0ccd\u0cb3\u0cc6\u0caf \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0ca6 \u0c96\u0cc1\u0cb7\u0cbf \u0cb0\u0cbe\u0c98\u0ca3\u0ccd\u0ca3 \u0c85\u0cb5\u0cb0\u0cbf\u0c97\u0cbf\u0ca6\u0cc6. \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0c86\u0cab\u0ccd \u0cb8\u0cbf\u0cb5\u0cbf\u0cb2\u0ccd\u200c \u0cb8\u0cb0\u0ccd\u0cb5\u0cc0\u0cb8\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc1 \u0c85\u0cb5\u0cb0 \u0c8e\u0cb0\u0ca1\u0ca8\u0cc7 \u0cae\u0c97 \u0c97\u0cc1\u0cb0\u0cc1 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cbf\u0c82\u0ca6\u0cb5\u0c82\u0ca4\u0cc6.", "\"\u0c87\u0ca6\u0cc1 \u0ca8\u0ca8\u0ccd\u0ca8 \u0cae\u0c97\u0ca8 \u0c95\u0ca8\u0cb8\u0cc1. \u0c85\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0cac\u0c82\u0ca6\u0cc1, \"\u0c85\u0caa\u0ccd\u0caa \u0ca8\u0cbe\u0ca8\u0cc1 \u0c90\u0c8e\u0c8e\u0cb8\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0c86\u0cb0\u0c82\u0cad\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cc0\u0ca8\u0cc1 \u0ca8\u0ca8\u0c97\u0cc6 \u0cac\u0cc6\u0c82\u0cac\u0cb2\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc1' \u0c8e\u0c82\u0ca6. \u0c85\u0cb5\u0ca8 \u0c89\u0ca6\u0ccd\u0ca6\u0cc7\u0cb6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0c90\u0c8e\u0c8e\u0cb8\u0ccd\u200c \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0caf\u0cac\u0cc7\u0c95\u0cbe\u0ca6\u0cb0\u0cc6 \u0c87\u0cb2\u0ccd\u0cb2\u0cbf\u0c82\u0ca6 \u0ca6\u0cc6\u0cb9\u0cb2\u0cbf\u0c97\u0cc6 \u0cb9\u0ccb\u0c97\u0cac\u0cc7\u0c95\u0cc1. \u0ca4\u0cc1\u0c82\u0cac\u0cbe \u0c96\u0cb0\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0cbe\u0cae\u0cbe\u0ca8\u0ccd\u0caf \u0cb0\u0cc8\u0ca4\u0ca8 \u0cae\u0c97\u0ca8\u0cbf\u0c97\u0cc6 \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0cac\u0cc7\u0cb0\u0cc6 \u0cb0\u0cbe\u0c9c\u0ccd\u0caf\u0c97\u0cb3\u0cbf\u0c97\u0cc6 \u0cb9\u0ccb\u0cb2\u0cbf\u0cb8\u0cbf\u0ca6\u0cb0\u0cc6 \u0c95\u0ca8\u0ccd\u0ca8\u0ca1\u0ca6 \u0c90\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cb8\u0c82\u0c96\u0ccd\u0caf\u0cc6 \u0c95\u0ca1\u0cbf\u0cae\u0cc6 \u0c87\u0ca6\u0cc6.", "\u0c87\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0ca8\u0cbe\u0cb5\u0cc7 \u0c85\u0c95\u0cbe\u0ca1\u0cc6\u0cae\u0cbf \u0c86\u0cb0\u0c82\u0cad\u0cbf\u0cb8\u0cbf, \u0ca4\u0cb0\u0cac\u0cc7\u0ca4\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cac\u0cb0\u0cac\u0cb9\u0cc1\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u0c86\u0ca4\u0ca8 \u0c95\u0ca8\u0cb8\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca4\u0ca8 \u0cb8\u0ccd\u0ca8\u0cc7\u0cb9\u0cbf\u0ca4\u0cc6 \u0c95\u0cc2\u0ca1\u0cbe \u0cac\u0cc6\u0c82\u0cac\u0cb2\u0cb5\u0cbe\u0c97\u0cbf\u0ca6\u0ccd\u0ca6\u0cb3\u0cc1. \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0ca6\u0cc6\u0cb9\u0cb2\u0cbf\u0caf \u0ca4\u0cb0\u0cac\u0cc7\u0ca4\u0cbf \u0c95\u0cc7\u0c82\u0ca6\u0ccd\u0cb0\u0c95\u0ccd\u0c95\u0cc6 \u0cad\u0cc7\u0c9f\u0cbf\u0c95\u0cc6\u0cc2\u0c9f\u0ccd\u0c9f\u0cbe\u0c97 \u0c85\u0cb2\u0ccd\u0cb2\u0cbf\u0ca8\u0cb5\u0cb0\u0cc1, \"\u0cb0\u0cbe\u0c9c\u0ccd\u200c \u0cae\u0c95\u0ccd\u0c95\u0cb3\u0cbe\u0ca6 \u0ca8\u0cc0\u0cb5\u0cc1 \u0cb8\u0cc7\u0cb0\u0cbf \u0c90\u0c8e\u0c8e\u0cb8\u0ccd\u200c \u0c85\u0c95\u0cbe\u0ca1\u0cc6\u0cae\u0cbf \u0cae\u0cbe\u0ca1\u0cac\u0cc7\u0c95\u0cc1' \u0c8e\u0c82\u0cac \u0cae\u0ca8\u0cb5\u0cbf \u0cac\u0c82\u0ca4\u0cc1. \u0c85\u0ca6\u0cb0\u0c82\u0ca4\u0cc6 \u0c97\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0ca8\u0cc6.", "\u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cae\u0ccd\u0cae \u0c85\u0caa\u0ccd\u0caa\u0cbe\u0c9c\u0cbf\u0c97\u0cc6, \u0c85\u0cae\u0ccd\u0cae\u0ca8\u0cbf\u0c97\u0cc6, \u0cb6\u0cbf\u0cb5\u0ca3\u0ccd\u0ca3\u0ca8\u0cbf\u0c97\u0cc6 \u0ca1\u0cbe\u0c95\u0ccd\u0c9f\u0cb0\u0cc7\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c82\u0ca6 \u0cb8\u0cae\u0cbe\u0c9c\u0c95\u0ccd\u0c95\u0cc6 \u0ca8\u0cbe\u0cb5\u0cc2 \u0c8f\u0ca8\u0cbe\u0ca6\u0cb0\u0cc2 \u0c95\u0cc6\u0cc2\u0ca1\u0cac\u0cc7\u0c95\u0cc1. \u0c92\u0c82\u0ca6\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c90\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb9\u0cca\u0cb0\u0cac\u0c82\u0ca6\u0cb0\u0cc6 \u0c85\u0cb5\u0cb0\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8\u0c97\u0cb3\u0cc1 \u0c86\u0c97\u0cc1\u0ca4\u0ccd\u0ca4\u0cb5\u0cc6. \u0c86 \u0c86\u0cb6\u0caf\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c88 \u0c85\u0c95\u0cbe\u0ca1\u0cc6\u0cae\u0cbf \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc1. \u0c85\u0c95\u0cbe\u0ca1\u0cc6\u0cae\u0cbf\u0caf\u0cbf\u0c82\u0ca6 \u0c92\u0cb3\u0ccd\u0cb3\u0cc6\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cac\u0cb0\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0ca8\u0cae\u0ccd\u0cae \u0c86\u0cb8\u0cc6' \u0c8e\u0c82\u0ca6\u0cc1 \u0c85\u0c95\u0cbe\u0ca1\u0cc6\u0cae\u0cbf \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0cb8\u0ccc\u0cb9\u0cbe\u0cb0\u0ccd\u0ca6 \u0caa\u0ccd\u0cb0\u0cb6\u0cb8\u0ccd\u0ca4\u0cbf:\u00a0\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0ca6\u0cb5\u0cb0\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf, \u0c97\u0ccc\u0cb0\u0cb5\u0cbf\u0cb8\u0cc1\u0cb5 \u0cb8\u0cb2\u0cc1\u0cb5\u0cbe\u0c97\u0cbf \u0c86\u0cb0\u0c82\u0cad\u0cb5\u0cbe\u0ca6 \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb8\u0ccc\u0cb9\u0cbe\u0cb0\u0ccd\u0ca6 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c95\u0cb3\u0cc6\u0ca6 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0ca8\u0cc0\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0c88 \u0cb5\u0cb0\u0ccd\u0cb7 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0ca8\u0cc0\u0ca1\u0cb2\u0cc1 \u0cb8\u0cae\u0cbf\u0ca4\u0cbf \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6\u0caf\u0c82\u0ca4\u0cc6. \"\u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0ca6 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0c92\u0c9f\u0ccd\u0c9f\u0cbf\u0c97\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "\u0c88 \u0cb5\u0cb0\u0ccd\u0cb7 \u0cae\u0cc2\u0cb0\u0cc1 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c85\u0cae\u0ccd\u0cae\u0ca8 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0cc0\u0ca1\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0cb5\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0cb5 \u0cb0\u0cbe\u0c98\u0ca3\u0ccd\u0ca3, \"\u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c85\u0cb0\u0ccd\u0cb9 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0cbf\u0c97\u0cc6 \u0cb8\u0cb2\u0ccd\u0cb2\u0cac\u0cc7\u0c95\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0cb8\u0cae\u0cbf\u0ca4\u0cbf\u0caf\u0cca\u0c82\u0ca6\u0ca8\u0ccd\u0ca8\u0cc1 \u0cb0\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0c95\u0c82\u0ca0\u0cc0\u0cb0\u0cb5 \u0cb8\u0ccd\u0c9f\u0cc1\u0ca1\u0cbf\u0caf\u0ccb\u0ca6\u0cb2\u0ccd\u0cb2\u0cbf \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb9\u0cbe\u0c97\u0cc2 \u0caa\u0cbe\u0cb0\u0ccd\u0cb5\u0ca4\u0cae\u0ccd\u0cae \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0cb8\u0ccd\u0cae\u0cbe\u0cb0\u0c95\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cbf \u0caf\u0ccb\u0c97 \u0c95\u0cc7\u0c82\u0ca6\u0ccd\u0cb0 \u0cae\u0cbe\u0ca1\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0cb5\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c.", "\"\u0c85\u0caa\u0ccd\u0caa-\u0c85\u0cae\u0ccd\u0cae \u0c87\u0cac\u0ccd\u0cac\u0cb0 \u0cb8\u0ccd\u0cae\u0cbe\u0cb0\u0c95\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cbf \u0caf\u0ccb\u0c97 \u0c95\u0cc7\u0c82\u0ca6\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cb2\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0c82\u0ca6\u0cb2\u0cc2 \u0c85\u0ca8\u0cc1\u0cae\u0ca4\u0cbf \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c87\u0cb2\u0ccd\u0cb2\u0cbf\u0c97\u0cc6 \u0cac\u0c82\u0ca6\u0cb5\u0cb0\u0cc1 \u0cb9\u0cca\u0cb8 \u0c8e\u0ca8\u0cb0\u0ccd\u0c9c\u0cbf\u0caf\u0cca\u0c82\u0ca6\u0cbf\u0c97\u0cc6 \u0cb9\u0cca\u0cb0\u0cb9\u0ccb\u0c97\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae \u0c89\u0ca6\u0ccd\u0ca6\u0cc7\u0cb6. \u0caf\u0ccb\u0c97 \u0c95\u0cc7\u0c82\u0ca6\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0ca3 \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc6\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb0\u0cbe\u0c95\u0ccd\u200c\u0cb2\u0cc8\u0ca8\u0ccd\u200c \u0cb5\u0cc6\u0c82\u0c95\u0c9f\u0cc7\u0cb6\u0ccd\u200c \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.\u00a0", "\u0c9a\u0cb2\u0cbf\u0cb8\u0cc1\u0cb5 \u0cae\u0ccb\u0ca1\u0c97\u0cb3\u0cc1 \"\u0cae\u0cc8 \u0cb2\u0cbe\u0cb0\u0ccd\u0ca1\u0ccd\u200c' \u0cb9\u0cbe\u0ca1\u0cc1 \u0cae\u0cb0\u0cc1\u0cac\u0cb3\u0c95\u0cc6:\u00a0\u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \"\u0c9a\u0cb2\u0cbf\u0cb8\u0cc1\u0cb5 \u0cae\u0ccb\u0ca1\u0c97\u0cb3\u0cc1' \u0c9a\u0cbf\u0ca4\u0ccd\u0cb0\u0ca6 \"\u0cae\u0cc8 \u0cb2\u0cbe\u0cb0\u0ccd\u0ca1\u0ccd\u200c \u0ca8\u0ca8\u0ccd\u0ca8 \u0cb5\u0cbe\u0ca6 \u0c95\u0cc7\u0cb3\u0cbf ...\u0c95\u0cc7\u0cb3\u0cbf... \u0c95\u0cc7\u0cb3\u0cbf' \u0cb9\u0cbe\u0ca1\u0cc1 \u0c8e\u0cb5\u0cb0\u0ccd\u200c\u0c97\u0ccd\u0cb0\u0cc0\u0ca8\u0ccd\u200c. \u0c88\u0c97 36 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0c86 \u0cb9\u0cbe\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0cae\u0cb0\u0cc1\u0cac\u0cb3\u0c95\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cc1 \u0cac\u0cc7\u0cb0\u0cbe\u0cb0 \u0cb8\u0cbf\u0ca8\u0cbf\u0cae\u0cbe\u0cb5\u0cb2\u0ccd\u0cb2, \u0cb5\u0cbf\u0ca8\u0caf\u0ccd\u200c \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \"\u0c85\u0ca8\u0c82\u0ca4\u0cc1 \u0cb5\u0cb0\u0ccd\u0cb8\u0cb8\u0ccd\u200c \u0ca8\u0cc1\u0cb8\u0ccd\u0cb0\u0ca4\u0ccd\u200c' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf.", "\u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb5\u0cbf\u0ca8\u0caf\u0ccd\u200c, \u0cb2\u0cbe\u0caf\u0cb0\u0ccd\u200c \u0c86\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0c88 \u0cb9\u0cbe\u0ca1\u0ca8\u0ccd\u0ca8\u0cc1 \u0cae\u0cb0\u0cc1\u0cac\u0cb3\u0c95\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c88 \u0cac\u0c97\u0ccd\u0c97\u0cc6 \u0cb0\u0cbe\u0c98\u0ca3\u0ccd\u0ca3 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \"36 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0c85\u0caa\u0ccd\u0caa\u0cbe\u0c9c\u0cbf\u0caf \"\u0cae\u0cc8 \u0cb2\u0cbe\u0cb0\u0ccd\u0ca1\u0ccd\u200c ....' \u0cb9\u0cbe\u0ca1\u0cc1 \u0cb5\u0cbf\u0ca8\u0caf\u0ccd\u200c\u0ca8 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb0\u0cc0\u0c95\u0ccd\u0cb0\u0cbf\u0caf\u0cc7\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cc7\u0cae\u0ccd\u200c \u0cb8\u0ccd\u0c9f\u0cc6\u0caa\u0ccd\u200c \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c86 \u0cb9\u0cbe\u0ca1\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0c98\u0ca3\u0ccd\u0ca3.\u00a0"], "title": "\u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c95\u0c82\u0ca1\u0cb0\u0cc6 \u0ca8\u0c9f\u0cbf\u0cb8\u0cb2\u0cc1 \u0cb8\u0cbf\u0ca6\u0ccd\u0ca7"},
{"url": "https://www.udayavani.com/kannada/news/referendum/249628/what-do-kannadigas-think-about-andhra-pradesh", "content": ["\u0caa\u0ccd\u0cb0\u0ca4\u0cbf \u0cb5\u0cb0\u0ccd\u0cb7\u0ca6\u0c82\u0ca4\u0cc6 \u0c88 \u0cac\u0cbe\u0cb0\u0cbf\u0caf \u0cb0\u0cbe\u0c9c\u0ccd\u0caf\u0ccb\u0ca4\u0ccd\u0cb8\u0cb5\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0cbe\u0ca1\u0cc1, \u0ca8\u0cc1\u0ca1\u0cbf\u0caf \u0c8f\u0cb3\u0ccd\u0c97\u0cc6\u0c97\u0cb3\u0cc1, \u0cb8\u0cae\u0cb8\u0ccd\u0caf\u0cc6\u0c97\u0cb3 \u0cac\u0c97\u0ccd\u0c97\u0cc6 \u0cb8\u0cb9\u0c9c\u0cb5\u0cbe\u0c97\u0cbf \u0c9a\u0cb0\u0ccd\u0c9a\u0cc6\u0c97\u0cb3\u0cbe\u0ca6\u0cb5\u0cc1-\u0c86\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0cb0\u0cbe\u0c9c\u0ccd\u0caf\u0ca6\u0cc6\u0cc2\u0cb3\u0c97\u0cc7 \u0cb9\u0cb2\u0cb5\u0cbe\u0cb0\u0cc1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1, \u0c95\u0ca8\u0ccd\u0ca8\u0ca1 \u0ca8\u0cbe\u0ca1\u0ca8\u0ccd\u0ca8\u0cc1 \u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1 \u0c85\u0cb5\u0cc1\u0c97\u0cb3 \u0ca8\u0cbf\u0cb5\u0cbe\u0cb0\u0ca3\u0cc6\u0c97\u0cc6 \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0c9f\u0cc6\u0cc2\u0c82\u0c95 \u0c95\u0c9f\u0ccd\u0c9f\u0cbf \u0ca8\u0cbf\u0c82\u0ca4\u0cbf\u0ca6\u0cc6. \u0c86\u0ca6\u0cb0\u0cc6 \u0c87\u0ca6\u0cb0 \u0c9c\u0ca4\u0cc6\u0caf\u0cb2\u0ccd\u0cb2\u0cc7, \u0c87\u0ca4\u0cb0 \u0cb0\u0cbe\u0c9c\u0ccd\u0caf\u0c97\u0cb3 \u0c97\u0ca1\u0cbf \u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0ca8\u0cbe\u0ca5 \u0caa\u0ccd\u0cb0\u0c9c\u0ccd\u0c9e\u0cc6\u0caf \u0cb8\u0cae\u0cb8\u0ccd\u0caf\u0cc6\u0caf\u0cc2 \u0c88\u0c97 \u0c85\u0c97\u0cbe\u0ca7\u0cb5\u0cbe\u0c97\u0cbf \u0cac\u0cc6\u0cb3\u0cc6\u0ca6\u0cbf\u0ca6\u0cc6. \u0c87\u0cb5\u0cc1\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96\u0cb5\u0cbe\u0ca6\u0cc1\u0ca6\u0cc1\u00a0\u0c97\u0ca1\u0cbf\u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3, \u0c85\u0cb2\u0ccd\u0cb2\u0cbf\u0ca8 \u0c95\u0ca8\u0ccd\u0ca8\u0ca1\u0cb6\u0cbe\u0cb2\u0cc6\u0c97\u0cb3 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc1.", "\u0cb8\u0ccc\u0cb2\u0cad\u0ccd\u0caf \u0cb5\u0c82\u0c9a\u0cbf\u0ca4 \u0cb8\u0ccd\u0ca5\u0cbf\u0ca4\u0cbf \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cb0\u0ccd\u0ca8\u0cbe\u0c9f\u0c95\u0ca6\u00a0\u0ca8\u0cc6\u0cb0\u0cc6\u0caf \u0cb0\u0cbe\u0c9c\u0ccd\u0caf\u0c97\u0cb3\u0cbe\u0ca6 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0, \u0ca4\u0cae\u0cbf\u0cb3\u0cc1\u0ca8\u0cbe\u0ca1\u0cc1,\u0c95\u0cc7\u0cb0\u0cb3\u0c97\u0cb3 \u0c97\u0ca1\u0cbf\u0c97\u0cb3\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0c95\u0cc6\u0cc2\u0c82\u0c9a \u0c95\u0cb0\u0ccd\u0ca8\u0cbe\u0c9f\u0c95\u00a0\u0cb8\u0cb0\u0ccd\u0c95\u0cbe\u0cb0\u0ca6 \u0cb5\u0cbe\u0ca4\u0ccd\u0cb8\u0cb2\u0ccd\u0caf, \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc1 \u0cb8\u0cbf\u0c95\u0ccd\u0c95\u0cbf\u0cb5\u0cc6\u0caf\u0cbe\u0ca6\u0cb0\u0cc2,\u00a0\u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6\u0ca6\u0cc6\u0cc2\u0cb3\u0c97\u0cbf\u0ca8 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u00a0\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c87\u0c82\u0ca5 \u0cb8\u0ccc\u0cb2\u0cad\u0ccd\u0caf \u0c88\u0cb5\u0cb0\u0cc6\u0c97\u0cc6 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6\u00a0\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0\u0ca6 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0c87\u0c82\u0ca6\u0cbf\u0ca8\u0c85\u0cb5\u0cb6\u0ccd\u0caf\u0c95\u0ca4\u0cc6\u0c97\u0cb3\u0cb2\u0ccd\u0cb2\u0cca\u0c82\u0ca6\u0cbe\u0c97\u0cbf\u0ca6\u0cc6.", "1956\u0cb0 \u0ca8\u0cb5\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cad\u0cbe\u0cb7\u0cbe\u0cb5\u0cbe\u0cb0\u0cc1 \u0caa\u0ccd\u0cb0\u0cbe\u0c82\u0ca4\u0ccd\u0caf\u0c97\u0cb3 \u0cb0\u0c9a\u0ca8\u0cc6\u0caf\u0cbe\u0c97\u0cbf \u0c85\u0ca8\u0cc7\u0c95 \u0cb5\u0cb0\u0ccd\u0cb7\u0c97\u0cb3\u0cc1 \u0c95\u0cb3\u0cc6\u0ca6 \u0ca8\u0c82\u0ca4\u0cb0\u0cb5\u0cc2 \u0c95\u0cb0\u0ccd\u0ca8\u0cbe\u0c9f\u0c95-\u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6\u0ca6 \u0c8e\u0cb0\u0ca1\u0cc2 \u0c97\u0ca1\u0cbf\u0c97\u0cb3\u0cb2\u0ccd\u0cb2\u0cbf \u0ca4\u0cc6\u0cb2\u0cc1\u0c97\u0ca8\u0ccd\u0ca8\u0ca1\u0cbf\u0c97\u0cb0\u0cc1\u00a0(\u0ca4\u0cc6\u0cb2\u0cc1\u0c97\u0cc1-\u0c95\u0ca8\u0ccd\u0ca8\u0ca1 \u0c8e\u0cb0\u0ca1\u0cc2 \u0cad\u0cbe\u0cb7\u0cc6 \u0cae\u0cbe\u0ca4\u0ca8\u0cbe\u0ca1\u0cac\u0cb2\u0ccd\u0cb2\u0cb5\u0cb0\u0cc1)\u00a0\u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c87\u0ca6\u0ccd\u0ca6\u0cbe\u0cb0\u0cc6. \u0c87\u0cb5\u0cb0\u0cb2\u0ccd\u0cb2\u0cbf \u0c85\u0ca8\u0cc7\u0c95\u0cb0\u0cc1 \u0c95\u0ca8\u0ccd\u0ca8\u0ca1\u00a0\u0cae\u0cc2\u0cb2\u0ca6\u0cb5\u0cb0\u0cc7 \u0c86\u0c97\u0cbf\u0ca6\u0ccd\u0ca6\u0cc1, \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0c85\u0caa\u0ccd\u0caa\u0c9f\u0cb5\u0cbe\u0c97\u0cbf \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0cb5\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb5\u0cb0\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6 \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2,\u00a0\u0c86\u0c9a\u0cbe\u0cb0-\u0cb5\u0cbf\u0c9a\u0cbe\u0cb0, \u0cb8\u0c82\u0cb8\u0ccd\u0c95\u0cc3\u0ca4\u0cbf\u0caf\u0cc2 \u0ca8\u0cc6\u0cb2\u0cc6\u0ca8\u0cbf\u0c82\u0ca4\u0cbf\u0ca6\u0cc6.\u00a0\u0c88 \u0c8e\u0cb2\u0ccd\u0cb2\u0cb0\u0cc2 \u0c85\u0ca4\u0ccd\u0caf\u0c82\u0ca4 \u0c86\u0caa\u0ccd\u0ca4\u0ca4\u0cc6\u0caf\u0cbf\u0c82\u0ca6 \u0ca4\u0cae\u0ccd\u0cae \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1\u00a0\u0c88 \u0cad\u0cbe\u0c97\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cbf\u0c97\u0cc7 \u0cb8\u0cc7\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.\u0c86\u0ca6\u0cb0\u0cc6, \u0cb9\u0cc6\u0ca4\u0ccd\u0ca4\u0cb5\u0cb0 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c87\u0cb2\u0ccd\u0cb2\u0cbf\u0ca8 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cc1 \u0c87\u0cb2\u0ccd\u0cb2\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c85\u0ca4\u0ccd\u0caf\u0c82\u0ca4 \u0ca8\u0ccb\u0cb5\u0cbf\u0ca8 \u0cb8\u0c82\u0c97\u0ca4\u0cbf\u0caf\u0cbe\u0c97\u0cbf\u0ca6\u0cc6.", "\u0cb9\u0cbf\u0c82\u0ca6\u0cbf\u0ca8 \u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6\u0ca6 \u0c97\u0ca1\u0cbf \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbe\u0ca6 \u0cae\u0cc6\u0cb9\u0cac\u0cc2\u0cac\u0ccd\u200c\u00a0\u0ca8\u0c97\u0cb0, \u0cae\u0cc6\u0ca6\u0c95\u0ccd\u200c, \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c, \u0c85\u0ca8\u0c82\u0ca4\u0caa\u0cc1\u0cb0\u0c82, \u0c95\u0cb0\u0ccd\u0ca8\u0cc2\u0cb2\u0cc1\u0c97\u0cb3\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 80\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cbf\u0cb5\u0cc6. \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c86\u0c82\u0ca7\u0ccd\u0cb0\u0ca6 \u0c97\u0ca1\u0cbf\u0caf\u0c82\u0c9a\u0cbf\u0ca8 \u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0c9c\u0cc0\u0cb5\u0c82\u0ca4\u0cb5\u0cbe\u0c97\u0cbf\u0ca6\u0cc6 \u0c8e\u0ca8\u0ccd\u0ca8\u0cb2\u0cc1 \u0c88 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 1600 \u0cae\u0c95\u0ccd\u0c95\u0cb3\u0cc1 \u0c93\u0ca6\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc7 \u0cb8\u0cbe\u0c95\u0ccd\u0cb7\u0cbf.", "\u0c87\u0ca6\u0cc0\u0c97, \u0c86\u0c82\u0ca7\u0ccd\u0cb0 \u0cb5\u0cbf\u0cad\u0c9c\u0ca8\u0cc6 \u0ca8\u0c82\u0ca4\u0cb0 \u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6\u0c95\u0ccd\u0c95\u0cc6 \u0cb8\u0cc7\u0cb0\u0cbf\u0ca6\u00a0\u0c8e\u0cb0\u0ca1\u0cc1 \u0c97\u0ca1\u0cbf \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbe\u0ca6 \u0c95\u0cb0\u0ccd\u0ca8\u0cc2\u0cb2\u0cc1, \u0c85\u0ca8\u0c82\u0ca4\u0caa\u0cc1\u0cb0\u0c82 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 65\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cc1 \u0c87\u0cb5\u0cc6. \u0c88 \u0cb9\u0cbf\u0c82\u0ca6\u0cbf\u0ca6\u0ccd\u0ca6 \u0cb9\u0cb2\u0cb5\u0cbe\u0cb0\u0cc1 \u0cb6\u0cbe\u0cb2\u0cc6\u0c97\u0cb3\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf\u0ca6\u0cbf\u0c82\u0ca6\u0cb2\u0cc7 \u0cae\u0cc1\u0c9a\u0ccd\u0c9a\u0cb2\u0ccd\u0caa\u0c9f\u0ccd\u0c9f\u0cbf\u0cb5\u0cc6. \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cc1 \u0c8e\u0c82\u0cac \u0c86 \u0cb8\u0cb0\u0ccd\u0c95\u0cbe\u0cb0\u0c97\u0cb3 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf\u0cb5\u0cc7 \u0c87\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3. \u0c85\u0ca8\u0cc7\u0c95 \u0cb6\u0cbe\u0cb2\u0cc6\u0c97\u0cb3\u0cc1 \u0c85\u0cb5\u0cb8\u0cbe\u0ca8\u0ca6 \u0c85\u0c82\u0c9a\u0cbf\u0ca8\u0cb2\u0ccd\u0cb2\u0cbf\u0cb5\u0cc6. \u0c88\u0c97\u0cbf\u0cb0\u0cc1\u0cb5 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0cc7\u0cb5\u0cc6 \u0cb8\u0cb2\u0ccd\u0cb2\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb6\u0cbf\u0c95\u0ccd\u0cb7\u0c95\u0cb0\u0cc1, \u0cac\u0ccb\u0ca7\u0c95\u0cc7\u0ca4\u0cb0 \u0cb8\u0cbf\u0cac\u0ccd\u0cac\u0c82\u0ca6\u0cbf\u0c97\u0cb3 \u0cb5\u0cb0\u0ccd\u0c97\u0cbe\u0cb5\u0ca3\u0cc6, \u0cac\u0ca1\u0ccd\u0ca4\u0cbf\u0c97\u0cbe\u0c97\u0cbf \u0c88\u0c97 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cc1\u0cb5 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0cc6.", "\u0c87\u0c82\u0ca5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c88 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cbf\u0c97\u0cc6, \u0c85\u0cb2\u0ccd\u0cb2\u0cbf\u0ca8\u00a0\u0cb8\u0cbf\u0cac\u0ccd\u0cac\u0c82\u0ca6\u0cbf\u0c97\u0cc6 \u0cb9\u0cbe\u0c97\u0cc2 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0\u0ca6\u00a0\u0ca8\u0cc8\u0ca4\u0cbf\u0c95 \u0cac\u0cc6\u0c82\u0cac\u0cb2 \u0c85\u0ca4\u0ccd\u0caf\u0c97\u0ca4\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0cb9\u0cca\u0cb0\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc2, \u0c87\u0cb2\u0ccd\u0cb2\u0cbf \u0c93\u0ca6\u0cc1\u0cb5 \u0cae\u0c95\u0ccd\u0c95\u0cb3 \u0cb9\u0cbe\u0c97\u0cc2 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cb8\u0cc7\u0cb0\u0cbf\u0cb8\u0cbf\u0ca6 \u0caa\u0cbe\u0cb2\u0c95\u0cb0 \u0c85\u0cad\u0cbf\u0cae\u0cbe\u0ca8 \u0cae\u0cc1\u0c95\u0ccd\u0c95\u0cbe\u0c97\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c87\u0ca6\u0ca8\u0ccd\u0ca8\u0cc1 \u0c95\u0cbe\u0caa\u0cbe\u0ca1\u0cbf \u0caa\u0ccb\u0cb7\u0cbf\u0cb8\u0cc1\u0cb5 \u0c87\u0c9a\u0ccd\u0c9b\u0cbe\u0cb6\u0c95\u0ccd\u0ca4\u0cbf \u0c86\u0c82\u0ca7\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0c87\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0c95\u0cbe\u0ca8\u0cc2\u0ca8\u0cbe\u0ca8\u0ccd\u0cae\u0c95\u0cb5\u0cbe\u0c97\u0cbf \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0ca4\u0ca8\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cbf\u0cb0\u0cc1\u0cb5 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0c9c\u0ca4\u0cc6\u0c97\u0cc6 \u0cb8\u0c82\u0caa\u0cb0\u0ccd\u0c95 \u0cb8\u0cbe\u0ca7\u0cbf\u0cb8\u0cac\u0cc7\u0c95\u0cc1.", "\u0c86\u0c82\u0ca7\u0ccd\u0cb0 \u0caa\u0ccd\u0cb0\u0ca6\u0cc7\u0cb6 \u0cb8\u0cb0\u0ccd\u0c95\u0cbe\u0cb0\u0ca6 \u0c9c\u0ca4\u0cc6 \u0cae\u0cbe\u0ca4\u0cc1\u0c95\u0ca4\u0cc6 \u0ca8\u0ca1\u0cc6\u0cb8\u0cac\u0cc7\u0c95\u0cc1,\u00a0\u0cb9\u0cca\u0cb0 \u0cb0\u0cbe\u0c9c\u0ccd\u0caf\u0c97\u0cb3 \u0c95\u0ca8\u0ccd\u0ca8\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3 \u0cb5\u0ccd\u0caf\u0cbe\u0cb8\u0c82\u0c97 \u0cb9\u0cbe\u0c97\u0cc2\u00a0\u0c85\u0cb5\u0cb0 \u0c89\u0ca8\u0ccd\u0ca8\u0ca4 \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8\u0c95\u0ccd\u0c95\u0cc6 \u0cb8\u0cb9\u0cbe\u0caf \u0cae\u0cbe\u0ca1\u0cac\u0cc7\u0c95\u0cc1, \u0cb9\u0cca\u0cb0 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0cad\u0cbe\u0cb7\u0cbe \u0c85\u0cb2\u0ccd\u0caa\u0cb8\u0c82\u0c96\u0ccd\u0caf\u0cbe\u0ca4\u0cb0\u0cbe\u0c97\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0cb8\u0c82\u0cb5\u0cbf\u0ca7\u0cbe\u0ca8 \u0cac\u0ca6\u0ccd\u0ca7\u0cb5\u0cbe\u0c97\u0cbf \u0cb8\u0cbf\u0c97\u0cac\u0cc7\u0c95\u0cbe\u0ca6 \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc1 \u0cb8\u0cbf\u0c97\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0c87\u0c82\u0ca6\u0cbf\u0ca8 \u0c9c\u0cb0\u0cc2\u0cb0\u0ca4\u0ccd\u0ca4\u0cbe\u0c97\u0cbf\u0ca6\u0cc6.", "\u0c88 \u0cb9\u0cbf\u0c82\u0ca6\u0cc6, 2014\u0cb0\u0cb2\u0ccd\u0cb2\u0cbf \u0ca8\u0cc6\u0cb0\u0cc6 \u0cb0\u0cbe\u0c9c\u0ccd\u0caf\u0ca6 \u0c97\u0ca1\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf\u0cb0\u0cc1\u0cb5\u00a0\u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0ca5\u0cae \u0cad\u0cbe\u0cb7\u0cc6\u0caf\u0ca8\u0ccd\u0ca8\u0cbe\u0c97\u0cbf\u00a0\u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0cac\u0cc7\u0c95\u0cbe\u0ca6 \u0caa\u0ca0\u0ccd\u0caf \u0caa\u0cc1\u0cb8\u0ccd\u0ca4\u0c95\u0cb5\u0ca8\u0ccd\u0ca8\u0cc1\u00a0\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0c89\u0c9a\u0cbf\u0ca4\u0cb5\u0cbe\u0c97\u0cbf \u0cb8\u0cb0\u0cac\u0cb0\u0cbe\u0c9c\u0cc1 \u0cae\u0cbe\u0ca1\u0cac\u0cc7\u0c95\u0cc1\u00a0\u0c8e\u0c82\u0ca6\u0cc1 \u0c9c\u0cbf.\u0c92. \u0c86\u0ca6\u0cc7\u0cb6\u0cbf\u0cb8\u0cbf\u0ca6\u0cc6. \u0c85\u0ca6\u0cc1 \u0cb8\u0c95\u0cbe\u0cb2\u0ca6\u0cb2\u0ccd\u0cb2\u0cbf \u0ca4\u0cb2\u0cc1\u0caa\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6 \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1.\u00a0\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0c82\u0ca6 \u0cb8\u0cbf\u0c97\u0cac\u0cc7\u0c95\u0cbe\u0ca6 \u0cb8\u0cb9\u0cbe\u0caf\u0c97\u0cb3\u0ca8\u0ccd\u0ca8\u0cc1\u0cb9\u0cc0\u0c97\u0cc6 \u0caa\u0c9f\u0ccd\u0c9f\u0cbf \u0cae\u0cbe\u0ca1\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6:", "*\u0c88\u0c97\u0cbe\u0c97\u0cb2\u0cc7, \u0c95\u0cc7\u0cb0\u0cb3, \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0 \u0c97\u0ca1\u0cbf \u0cad\u0cbe\u0c97\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0ca8\u0ccd\u0ca8\u0cc1 \u0ca4\u0ca8\u0ccd\u0ca8 \u0c97\u0cc6\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cc6\u0c82\u0ca6\u0cc1 \u0caa\u0cb0\u0cbf\u0c97\u0ca3\u0cbf\u0cb8\u0cbf \u0c85\u0cb5\u0cb0\u0cbf\u0c97\u0cc6 \u0cb8\u0ccc\u0cb2\u0cad\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0c86\u0c82\u0ca7\u0ccd\u0cb0 \u0caa\u0ccd\u0cb0\u0ca6\u0cc7\u0cb6\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c88 \u0cb8\u0ccc\u0cb2\u0cad\u0ccd\u0caf \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0cb9\u0cbe\u0c97\u0cc2 \u0c89\u0ca8\u0ccd\u0ca8\u0ca4 \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8\u0c95\u0ccd\u0c95\u0cc6 \u0cac\u0cb0\u0cc1\u0cb5 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0cac\u0cb8\u0ccd\u200c \u0caa\u0cbe\u0cb8\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c87\u0ca4\u0cb0 \u0cb8\u0cbe\u0cb0\u0cbf\u0c97\u0cc6 \u0cb8\u0c82\u0cac\u0c82\u0ca7\u0cbf \u0caa\u0ccd\u0cb0\u0caf\u0ccb\u0c9c\u0ca8 \u0c95\u0cc6\u0cc2\u0ca1\u0cac\u0cc7\u0c95\u0cc1.", "*\u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0cbe\u0cb8\u0c82\u0c97 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1\u0cbf\u0c97\u00a0\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0cb8\u0cbf\u0c97\u0cc1\u0cb5 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0cb5\u0cc7\u0ca4\u0ca8, \u0cac\u0cc8\u0cb8\u0cbf\u0c95\u0cb2\u0ccd\u200c,\u00a0\u0cb8\u0cae\u0cb5\u0cb8\u0ccd\u0ca4\u0ccd\u0cb0 \u0cae\u0cc1\u0c82\u0ca4\u0cbe\u0ca6 \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc1 \u0c97\u0ca1\u0cbf\u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf\u00a0\u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c88 \u0c95\u0ca8\u0ccd\u0ca8\u0ca1 \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb8\u0cbf\u0c97\u0cc1\u0cb5\u0c82\u0ca4\u0cbe\u0c97\u0cac\u0cc7\u0c95\u0cc1.", "* \u0c86\u0c82\u0ca7\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cb8\u0cb9\u0caf\u0ccb\u0c97\u0ca6\u0cc6\u0cc2\u0c82\u0ca6\u0cbf\u0c97\u0cc6, \u0cb9\u0ca4\u0ccd\u0ca4\u0ca8\u0cc7 \u0ca4\u0cb0\u0c97\u0ca4\u0cbf \u0cae\u0cc1\u0c97\u0cbf\u0cb8\u0cc1\u0cb5 \u0c88 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c97\u0ca1\u0cbf\u0cad\u0cbe\u0c97\u0c97\u0cb3\u0cb2\u0ccd\u0cb2\u0cc7 \u0c89\u0ca8\u0ccd\u0ca8\u0ca4 \u0cb6\u0cbf\u0c95\u0ccd\u0cb7\u0ca3 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cc1\u0cb5\u0c82\u0ca4\u0cc6 \u0caa\u0ca6\u0cb5\u0cbf \u0caa\u0cc2\u0cb0\u0ccd\u0cb5, \u0caa\u0ca6\u0cb5\u0cbf, \u0c90\u0c9f\u0cbf\u0c90, \u0ca1\u0cbf\u0caa\u0ccd\u0cb2\u0ccb\u0cae\u0cbe \u0cae\u0cc1\u0c82\u0ca4\u0cbe\u0ca6\u00a0\u0cb5\u0cbf\u0ca6\u0ccd\u0caf\u0cbe\u0cb8\u0c82\u0cb8\u0ccd\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cac\u0cc7\u0c95\u0cc1. \u0cac\u0cbf.\u0c8e\u0ca1\u0ccd\u200c, \u0ca1\u0cbf\u0c8e\u0ca1\u0ccd\u200c\u00a0\u0c8e\u0c82\u0c8e\u0ca1\u0ccd\u200c \u0cb8\u0c82\u0cb8\u0ccd\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0ccd\u0ca5\u0cbe\u0caa\u0cbf\u0cb8\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cac\u0cc7\u0c95\u0cc1.", "*\u0c97\u0ca1\u0cbf\u0ca8\u0cbe\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0c89\u0ca8\u0ccd\u0ca8\u0ca4\u00a0\u0cb6\u0cbf\u0c95\u0ccd\u0cb7\u0ca3 \u0caa\u0ca1\u0cc6\u0caf\u0cb2\u0cc1 \u0cb6\u0cc7. 5\u0cb0\u0cb7\u0ccd\u0c9f\u0cc1 \u0cae\u0cc0\u0cb8\u0cb2\u0cbe\u0ca4\u0cbf \u0c87\u0ca6\u0cc6. \u0c87\u0ca6\u0cc1\u00a0\u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c8e\u0cb2\u0ccd\u0cb2\u0cbe \u0c95\u0cbe\u0cb2\u0cc7\u0c9c\u0cc1\u0c97\u0cb3\u0cb2\u0ccd\u0cb2\u0cbf \u0cb8\u0cae\u0cb0\u0ccd\u0ca5\u0cb5\u0cbe\u0c97\u0cbf\u00a0\u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cc6 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1.", "*\u0cb9\u0cca\u0cb0\u0cb0\u0cbe\u0c9c\u0ccd\u0caf\u0c97\u0cb3 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u00a0\u0cae\u0c95\u0ccd\u0c95\u0cb3\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97\u0ca6\u0cb2\u0ccd\u0cb2\u0cbf \u0cb6\u0cc7. 5\u0cb0\u0cb7\u0ccd\u0c9f\u0cc1 \u0cae\u0cc0\u0cb8\u0cb2\u0cbe\u0ca4\u0cbf\u0caf\u0ca8\u0ccd\u0ca8\u0cc1\u00a0\u0c88\u0c97\u0cbe\u0c97\u0cb2\u0cc7 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0cb8\u0ca6\u0ccd\u0caf\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf\u00a0\u0c88 \u0cb5\u0cb0\u0ccd\u0c97\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0ccd\u0ca6\u0cc1 \u0caa\u0cc8\u0caa\u0ccb\u0c9f\u0cbf\u00a0\u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0c88 \u0cae\u0cc0\u0cb8\u0cb2\u0cbe\u0ca4\u0cbf \u0caa\u0ccd\u0cb0\u0cae\u0cbe\u0ca3\u00a0\u0cb9\u0cc6\u0c9a\u0ccd\u0c9a\u0cbf\u0cb8\u0cac\u0cc7\u0c95\u0cc1.", "* \u0c87\u0ca4\u0cb0\u0cc6 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0ca8\u0ccd\u0ca8\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u00a0\u0c9c\u0cbe\u0ca4\u0cbf \u0cae\u0cc0\u0cb8\u0cb2\u0cbe\u0ca4\u0cbf \u0cae\u0cbe\u0ca8\u0ca6\u0c82\u0ca1\u0c97\u0cb3\u0cc1 \u0c86\u0caf\u0cbe\u00a0\u0cb0\u0cbe\u0c9c\u0ccd\u0caf\u0c97\u0cb3 \u0ca8\u0cbf\u0caf\u0cae\u0c97\u0cb3\u0cbf\u0c97\u0cc6 \u0cb8\u0c82\u0cac\u0c82\u0ca7\u0caa\u0c9f\u0ccd\u0c9f\u0c82\u0ca4\u0cc6 \u0cac\u0cc7\u0cb0\u0cc6\u00a0\u0cac\u0cc7\u0cb0\u0cc6\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6, \u0c87\u0ca4\u0cb0\u0cc6 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf\u00a0\u0c93\u0ca6\u0cbf\u0ca6 \u0c95\u0ca8\u0ccd\u0ca8\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cc1 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0c89\u0ca6\u0ccd\u0caf\u0ccb\u0c97\u0caa\u0ca1\u0cc6\u0caf\u0cc1\u0cb5\u0cbe\u0c97 \u0c95\u0cc7\u0cb3\u0cb2\u0cbe\u0c97\u0cc1\u0cb5 \u0c9c\u0cbe\u0ca4\u0cbf \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0 \u0cb9\u0cbe\u0c97\u0cc2\u00a0\u0cb8\u0cbf\u0c82\u0ca7\u0cc1\u0ca4\u0ccd\u0cb5 \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0\u0c97\u0cb3\u0cbf\u0c82\u0ca6 \u0cb5\u0cbf\u0ca8\u0cbe\u0caf\u0ccd\u0ca4\u0cbf \u0ca8\u0cc0\u0ca1\u0cac\u0cc7\u0c95\u0cc1.", "*\u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0c95\u0ccd\u0c95\u0cb3\u0cc1 \u0c86\u0cb0\u0ccd\u0ca5\u0cbf\u0c95 \u0ca4\u0cc6\u0cc2\u0c82\u0ca6\u0cb0\u0cc6\u0c97\u0cb3\u0cbf\u0c82\u0ca6\u0cbe\u0c97\u0cbf\u00a0\u0cb6\u0cbf\u0c95\u0ccd\u0cb7\u0ca3 \u0ca4\u0cc6\u0cc2\u0cb0\u0cc6\u0caf\u0cc1\u0cb5\u0c82\u0ca4\u0cbe\u0c97\u0cbf \u0c85\u0c82\u0ca5 \u0cae\u0c95\u0ccd\u0c95\u0cb3\u0cc1\u00a0\u0cac\u0cbe\u0cb2\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0cae\u0c95\u0ccd\u0c95\u0cb3 \u0ca1\u0ccd\u0cb0\u0cbe\u0caa\u0ccd\u200c\u00a0\u0c94\u0c9f\u0ccd\u200c \u0ca4\u0caa\u0ccd\u0caa\u0cbf\u0cb8\u0cb2\u0cc1 \u0cb8\u0cb0\u0ccd\u0c95\u0cbe\u0cb0 \u0cb5\u0cbf\u0cb6\u0cbf\u0cb7\u0ccd\u0ca0 \u0c95\u0cbe\u0cb0\u0ccd\u0caf\u0caf\u0ccb\u0c9c\u0ca8\u0cc6\u00a0\u0cb0\u0cc2\u0caa\u0cbf\u0cb8\u0cac\u0cc7\u0c95\u0cbf\u0ca6\u0cc6.", "* \u0c95\u0ca8\u0ccd\u0ca8\u0ca1 \u0caa\u0cb0 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0ca8\u0ccd\u0ca8\u0cc1 \u0c86\u0caf\u0ccb\u0c9c\u0cbf\u0cb8\u0cc1\u0cb5\u00a0\u0cae\u0cc2\u0cb2\u0c95 \u0c85\u0cb2\u0ccd\u0cb2\u0cbf\u0ca8 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0cb9\u0cc6\u0c9a\u0ccd\u0c9a\u0cbf\u0cb8\u0cb2\u0cc1\u00a0\u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0ca8\u0ccd\u0ca8\u0cc1 \u0cb0\u0cc2\u0caa\u0cbf\u0cb8\u0cac\u0cc7\u0c95\u0cc1.", "*62\u0ca8\u0cc7 \u0cb0\u0cbe\u0c9c\u0ccd\u0caf\u0ccb\u0ca4\u0ccd\u0cb8\u0cb5\u0ca6 \u0c88 \u0cb6\u0cc1\u0cad \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbe\u0ca6\u0cb0\u0cc2 \u0c88\u00a0\u0cac\u0c97\u0ccd\u0c97\u0cc6 \u0cb8\u0cb0\u0ccd\u0c95\u0cbe\u0cb0 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0ca8\u0cae\u0ccd\u0cae \u0cae\u0ca8\u0cb5\u0cbf.", "\u0c97\u0cbf\u0cb0\u0cbf\u0c9c\u0cbe\u0caa\u0ca4\u0cbf,\u0cb6\u0cbf\u0c95\u0ccd\u0cb7\u0c95\u0cb0\u0cc1, \u0ca1\u0cbf.\u0cb9\u0cbf\u0cb0\u0cc7\u0cb9\u0cbe\u0cb3\u0ccd\u200c (\u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6)"], "title": "\u0c86\u0c82\u0ca7\u0ccd\u0cb0\u0ca6 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6, \u0cb8\u0cc7\u0cb0\u0ca6\u0cbf\u0cb0\u0cb2\u0cbf \u0cae\u0cc2\u0cb2\u0cc6..!"},
{"url": "https://www.udayavani.com/kannada/news/referendum/305360/special-article-about-kannada-language", "content": ["\u0cb8\u0ccd\u0cb5\u0c9a\u0ccd\u0c9b, \u0cb9\u0cbf\u0ca4\u0cb5\u0cbe\u0ca6 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cc1\u0ca6\u0cc1 \u0c85\u0ca4\u0ccd\u0caf\u0c82\u0ca4 \u0cb9\u0cc6\u0cae\u0ccd\u0cae\u0cc6\u0caf \u0cb8\u0c82\u0c97\u0ca4\u0cbf. \u0c86\u0ca6\u0cb0\u0cc6, \u0c85\u0ca6\u0cc7\u0ca8\u0ccb \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0c95\u0ca8\u0ccd\u0ca8\u0ca1\u0ca6 \u0ca8\u0cc6\u0cb2\u0ca6\u0cb2\u0ccd\u0cb2\u0cc7 \u0c85\u0ca8\u0cc7\u0c95 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0caa\u0cc8\u0caa\u0ccb\u0c9f\u0cbf\u0c97\u0cc6 \u0c87\u0cb3\u0cbf\u0caf\u0cc1\u0ca4\u0ccd\u0ca4\u0ca6\u0cc6. \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0c9c\u0c97\u0ca4\u0ccd\u0ca4\u0cbf\u0ca8 \u0c8e\u0cb2\u0ccd\u0cb2\u0cc6\u0ca1\u0cc6 \u0cb5\u0ccd\u0caf\u0cbe\u0cb5\u0cb9\u0cbe\u0cb0\u0cbf\u0c95\u0cb5\u0cbe\u0ca6 \u0cad\u0cbe\u0cb7\u0cc6. \u0c87\u0c82\u0c97\u0ccd\u0cb2\u0cbf\u0cb7\u0cbf\u0ca8 \u0c85\u0c97\u0cbe\u0ca7\u0ca4\u0cc6 \u0cb9\u0cc7\u0c97\u0cc6\u0c82\u0ca6\u0cb0\u0cc6 \u0c87\u0ca6\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2 \u0c8e\u0c82\u0cac \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cbf\u0ca6\u0cc6. \u0c85\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc2 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0cb8\u0cc6\u0cb3\u0cc6\u0caf\u0cc1\u0cb5\u0cc1\u0ca6\u0cc1 \u0cac\u0cbf\u0c9f\u0ccd\u0c9f\u0cc1, \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cae\u0cbe\u0ca4\u0ca8\u0cbe\u0ca1\u0cbf \u0cac\u0cc7\u0cb0\u0cc6\u0caf\u0cb5\u0cb0\u0ca8\u0ccd\u0ca8\u0cc1 \u0cb8\u0cc6\u0cb3\u0cc6\u0caf\u0cc1\u0cb5\u0cc1\u0ca6\u0cc7 \u0cae\u0cc1\u0c96\u0ccd\u0caf \u0c8e\u0c82\u0ca6\u0cc1 \u0cad\u0cbe\u0cb5\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cbe\u0c97 \u0cad\u0cbe\u0cb7\u0cbe \u0caa\u0ccd\u0cb0\u0caf\u0ccb\u0c97\u0ca6\u0cb2\u0ccd\u0cb2\u0cbf \u0c8e\u0ca1\u0cb5\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cc6 \u0c8e\u0ca1\u0cb5\u0cbf\u0ca6\u0cb5\u0cb0\u0cb2\u0ccd\u0cb2\u0cbf \u0ca8\u0cae\u0ccd\u0cae \u0c89\u0ca8\u0ccd\u0ca8\u0ca4 \u0cb6\u0cbf\u0c95\u0ccd\u0cb7\u0ca3 \u0cb8\u0c9a\u0cbf\u0cb5 \u0c9c\u0cbf.\u0c9f\u0cbf.\u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc2 \u0c92\u0cac\u0ccd\u0cac\u0cb0\u0cc1.", "\u0c95\u200c\u0ca8\u0ccd\u0ca8\u0ca1\u0ca6 \u0cb8\u0ccd\u0caa\u0cb7\u0ccd\u0c9f \u0cae\u0cbe\u0ca4\u0cc1\u0c97\u0cbe\u0cb0\u0cbf\u0c95\u0cc6, \u0cb8\u0cca\u0c97\u0cb8\u0cbe\u0ca6 \u0c89\u0c9a\u0ccd\u0c9a\u0cbe\u0cb0, \u0c86 \u0c8f\u0cb0\u0cbf\u0cb3\u0cbf\u0ca4\u0c97\u0cb3\u0cc1 \u0c92\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0ca4\u0ca8\u0cb5\u0cc6\u0ca8\u0ccd\u0ca8\u0cc1\u0cb5 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cc7\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0ca6\u0c82\u0ca4\u0c95\u0ca4\u0cc6, \u0cb5\u0cb0\u0ca8\u0c9f \u0ca1\u0cbe \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cc7\u0c95\u0cc1. \u0c95\u0cc1\u0c82\u0ca6\u0cbf\u0cb2\u0ccd\u0cb2\u0ca6 \u0c95\u0ca8\u0ccd\u0ca8\u0ca1\u0ca6 \u0cae\u0cbe\u0ca4\u0cc1 \u0ca1\u0cbe| \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0ca6\u0cc1.\u00a0'\u0c8e\u0cb2\u0ccd\u0cb2\u0cbe\u0ca6\u0cb0\u0cc2 \u0c87\u0cb0\u0cc1 \u0c8e\u0c82\u0ca4\u0cbe\u0ca6\u0cb0\u0cc2 \u0c87\u0cb0\u0cc1 \u0c8e\u0c82\u0ca6\u0cc6\u0c82\u0ca6\u0cbf\u0c97\u0cc2 \u0ca8\u0cc0 \u0c95\u0ca8\u0ccd\u0ca8\u0ca1\u0cb5\u0cbe\u0c97\u0cbf\u0cb0\u0cc1 \u0c95\u0ca8\u0ccd\u0ca8\u0ca1\u0cb5\u0cc7 \u0cb8\u0ca4\u0ccd\u0caf' \u0c8e\u0c82\u0ca6\u0cc1 \u0c95\u0cc1\u0cb5\u0cc6\u0c82\u0caa\u0cc1 \u0ca8\u0cc1\u0ca1\u0cbf\u0c97\u0cb3\u0cbf\u0c97\u0cc6 \u0ca6\u0ca8\u0cbf\u0caf\u0cbe\u0ca6\u0cb0\u0cc1 \u0c95\u0cc2\u0ca1 \u0ca1\u0cbe \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c. \u0c86 \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1\u0ca6 \u0c85\u0cb8\u0ccd\u0cae\u0cbf\u0ca4\u0cc6\u0caf\u0cbe\u0c97\u0cbf \u0c87\u0c82\u0ca6\u0cbf\u0c97\u0cc2 \u0ca8\u0cae\u0ccd\u0cae \u0c9c\u0ccd\u0c9e\u0cbe\u0caa\u0c95\u0c9a\u0cbf\u0ca4\u0ccd\u0cb0 \u0cb6\u0cbe\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cbf\u0ca8\u0cc1\u0c97\u0cc1\u0cb5 \u0ca8\u0c95\u0ccd\u0cb7\u0ca4\u0ccd\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca4\u0cb9 \u0c95\u0ca8\u0ccd\u0ca8\u0ca1\u0ca6 \u0cb8\u0cbe\u0cb0\u0ccd\u0cb5\u0cad\u0ccc\u0cae\u0ca4\u0cc6\u0c97\u0cc6 \u0ca8\u0c9f\u0cb8\u0cbe\u0cb0\u0ccd\u0cb5\u0cad\u0ccc\u0cae\u0ca8\u0cbe\u0c97\u0cbf \u0cae\u0cc6\u0cb0\u0cc1\u0c97\u0cc1 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca6 \u0cb0\u0cbe\u0c9c\u0ca3\u0ccd\u0ca3 \u0c85\u0cb5\u0cb0 \u0ca8\u0cc6\u0ca8\u0caa\u0cc1 \u0c92\u0ca4\u0ccd\u0ca4\u0cb0\u0cbf\u0cb8\u0cbf \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0ca8\u0cc2\u0ca4\u0ca8 \u0c89\u0ca8\u0ccd\u0ca8\u0ca4 \u0cb6\u0cbf\u0c95\u0ccd\u0cb7\u0ca3 \u0cb8\u0c9a\u0cbf\u0cb5\u0cb0 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cae\u0cbe\u0ca4\u0cc1\u0c97\u0cb3\u0cc1 \u0c9f\u0ccd\u0cb0\u0ccb\u0cb2\u0ccd\u200c \u0c86\u0ca6 \u0c95\u0cbe\u0cb0\u0ca3.", "\u0cb8\u0cbe\u0cb5\u0cbf\u0cb0\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0caa\u0ccd\u0cb0\u0cb8\u0ccd\u200c \u0cae\u0cc0\u0c9f\u0ccd\u200c \u0c97\u0cb3\u0cb2\u0ccd\u0cb2\u0cbf \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cb5\u0cbe\u0ca3\u0cbf\u0c9c\u0ccd\u0caf \u0caa\u0ccd\u0cb0\u0cb8\u0ccd\u200c \u0cae\u0cc0\u0c9f\u0cc1\u0c97\u0cb3\u0cb2\u0ccd\u0cb2\u0cbf \u0cb8\u0cb9\u0c9c\u0cb5\u0cbe\u0c97\u0cbf \u0c86\u0c82\u0c97\u0ccd\u0cb2 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cc1 \u0cae\u0cb3\u0cc6 \u0cac\u0c82\u0ca6\u0c82\u0ca4\u0cc6 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbe \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0ca6 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0ca8\u0cbe\u0ca6 \u0ca8\u0ca8\u0ccd\u0ca8 \u0cac\u0cb3\u0cbf \u0c9c\u0ca4\u0cc6\u0c97\u0cbf\u0ca6\u0ccd\u0ca6 \u0c87\u0ca4\u0cb0 \u0c95\u0ca8\u0ccd\u0ca8\u0ca1 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cc1 \u0ca0\u0cc1\u0cb8\u0ccd\u200c \u0caa\u0cc1\u0cb8\u0ccd\u200c \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0c8e\u0ca8\u0ccd\u0ca8\u0cc1\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0ca8\u0ccd\u0ca8\u0ca1 \u0ca4\u0cbf\u0cb3\u0cbf\u0caf\u0ca6 \u0c85\u0ca5\u0cb5\u0cbe \u0ca4\u0cbf\u0cb3\u0cbf\u0ca6\u0cc2 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cb5\u0cb0 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cad\u0cbe\u0cb7\u0cc6\u0caf\u0cc7 \u0ca8\u0ca1\u0cc6\u0caf\u0ccb\u0ca6\u0cc1. \u0c95\u0cbe\u0cb2\u0c95\u0ccd\u0cb0\u0cae\u0cc7\u0ca3 \u0cae\u0cbe\u0ca7\u0ccd\u0caf\u0cae \u0c97\u0ccb\u0cb7\u0ccd\u0ca0\u0cbf\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cb5\u0cc2 \u0cb0\u0cbe\u0cb0\u0cbe\u0c9c\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95, \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1, \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1\u0ca6\u0cbf\u0c82\u0ca6 \u0cac\u0c82\u0ca6 \u0c86\u0c82\u0c97\u0ccd\u0cb2 \u0caa\u0ca4\u0ccd\u0cb0\u0cbf\u0c95\u0cc6\u0c97\u0cb3 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cc2 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cae\u0cc1\u0cb2\u0cbe\u0c9c\u0cbf\u0cb2\u0ccd\u0cb2\u0ca6\u0cc7 \u0c8e\u0cb2\u0ccd\u0cb2\u0cb0\u0cc2 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7 \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbe \u0cb5\u0ccd\u0caf\u0cb5\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0caa\u0ccd\u0cb0\u0cbe\u0caf\u0cb6\u0c83 \u0c88\u0c97\u0cb2\u0cc2 \u0cb9\u0cbe\u0c97\u0cc7 \u0cb5\u0ccd\u0caf\u0cb5\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cc1 \u0c86\u0cb0\u0c82\u0cad\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c92\u0c82\u0ca6\u0cc6\u0cc2\u0cae\u0ccd\u0cae\u0cc6 \u0c87\u0c82\u0c97\u0ccd\u0cb2\u0cbf\u0cb7\u0cbf\u0ca8\u0cb2\u0ccd\u0cb2\u0cbf \u0cac\u0cb0\u0cc6\u0caf\u0cac\u0cc7\u0c95\u0cbe\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0c87\u0ca6\u0ccd\u0ca6\u0cb0\u0cc2 \u0c88\u0c97 \u0c85\u0cb2\u0ccd\u0cb2\u0cbf\u0caf\u0cc2 \u0c9c\u0cb8\u0ccd\u0c9f\u0ccd\u200c \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7 \u0cb8\u0c82\u0cad\u0cbe\u0cb7\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. '\u0c97\u0cbe\u0c82\u0c9a\u0cbe\u0cb2\u0cbf \u0cac\u0cbf\u0ca1\u0cbf \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0cbe\u0ca1\u0cbf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0caf\u0cc1\u0cb5 \u0c97\u0cc1\u0c82\u0caa\u0cca\u0c82\u0ca6\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0cae\u0cc1\u0c9c\u0cc1\u0c97\u0cb0, \u0ca6\u0cbe\u0c95\u0ccd\u0cb7\u0cbf\u0ca3\u0ccd\u0caf \u0cae\u0ca4\u0ccd\u0ca4\u0cc1 \u0cb9\u0cbf\u0c82\u0c9c\u0cb0\u0cbf\u0c95\u0cc6\u0caf\u0cbf\u0cb2\u0ccd\u0cb2\u0ca6\u0cc7 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0cbe\u0ca1\u0cbf \u0c8e\u0c82\u0ca6\u0cc1 \u0c95\u0cb0\u0cc6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe \u0c95\u0ca8\u0ccd\u0ca8\u0ca1\u0ca6 \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0cc6\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0cb7\u0ccd\u0c9f\u0cc6\u0cb2\u0ccd\u0cb2 \u0cac\u0cc6\u0cb3\u0cb5\u0ca3\u0cbf\u0c97\u0cc6\u0caf \u0ca8\u0ca1\u0cc1\u0cb5\u0cc6\u0caf\u0cc2 \u0cb5\u0cbf\u0ca6\u0ccd\u0caf\u0cbe\u0cb5\u0c82\u0ca4\u0cb0\u0cc1 \u0c95\u0cc1\u0cb9\u0c95 \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5\u0c82\u0ca4\u0cc6 \u0cae\u0cca\u0ca8\u0ccd\u0ca8\u0cc6 \u0cb8\u0c9a\u0cbf\u0cb5 \u0c9c\u0cbf.\u0c9f\u0cbf. \u0ca6\u0cc7\u0cb5\u0cc7\u0c97\u0ccc\u0ca1\u0cb0 \u0c86\u0c82\u0c97\u0ccd\u0cb2 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c97\u0cc7\u0cb2\u0cbf \u0cae\u0cbe\u0ca1\u0cb2\u0cbe\u0caf\u0cbf\u0ca4\u0cc1. \u0c87\u0ca6\u0cb0\u0cbf\u0c82\u0ca6 \u0caf\u0cbe\u0cb5 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0ca6\u0c82\u0ca4\u0cbe\u0caf\u0cbf\u0ca4\u0cc1? \u0cb9\u0cc0\u0c97\u0cc6 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6 \u0c9c\u0ca8\u0cb0\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc1 \u0c9c\u0ca8 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95 \u0cb8\u0cad\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0c89\u0ca6\u0ccd\u0ca6\u0cc7\u0cb6\u0cbf\u0cb8\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca5\u0cb5\u0cb0 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0cb8\u0cbe\u0ca7\u0ca8\u0cc6 \u0c8f\u0ca8\u0cc1?", "\u0c9c\u0cbf.\u0c9f\u0cbf. \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc7 \u0c87\u0cb0\u0cb2\u0cbf, \u0caf\u0cbe\u0cb0\u0cc7 \u0c87\u0cb0\u0cb2\u0cbf \u0cae\u0cca\u0ca6\u0cb2\u0cc1 \u0cae\u0cbe\u0ca4\u0cc3\u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cc1\u0cb5 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0cb0\u0cc2\u0ca2\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c9a\u0cc0\u0ca8\u0cbe, \u0c9c\u0caa\u0cbe\u0ca8\u0cc1 \u0ca6\u0cc7\u0cb6\u0ca6\u0cb5\u0cb0, \u0cb0\u0cb7\u0ccd\u0caf\u0cbe\u0ca6 \u0caa\u0cc1\u0c9f\u0cbf\u0ca8\u0ccd\u0ca8\u0ca8 \u0ca6\u0cc7\u0cb6\u0cad\u0cbe\u0cb7\u0cbe \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0ca6\u0cbf\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7? \u0c85\u0cb5\u0cb0\u0cbf\u0c97\u0cc6 \u0c86\u0c97\u0ca6 \u0cae\u0cc1\u0c9c\u0cc1\u0c97\u0cb0\u0c97\u0cb3\u0cc1 \u0ca8\u0cae\u0c97\u0ccd\u0caf\u0cbe\u0c95\u0cc6 \u0c86\u0c97\u0cc1\u0ca4\u0ccd\u0ca4\u0cb5\u0cc6? \u0ca8\u0cae\u0c97\u0ccd\u0caf\u0cbe\u0c95\u0cc6 \u0ca8\u0cae\u0ccd\u0cae \u0cae\u0cbe\u0ca4\u0cc3\u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cb2\u0cc1 \u0cb8\u0c82\u0c95\u0ccb\u0c9a? \u0ca8\u0cbe\u0cb5\u0cc1 \u0caf\u0cbe\u0cb0\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cbf\u0cb8\u0cac\u0cc7\u0c95\u0cbe\u0c97\u0cbf\u0ca6\u0cc6? \u0cae\u0cca\u0ca6\u0cb2\u0cc1 \u0c87\u0cb7\u0ccd\u0c9f\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0caf\u0ccb\u0c9a\u0cbf\u0cb8\u0cac\u0cc7\u0c95\u0cc1. \u0ca8\u0cae\u0ccd\u0cae \u0ca8\u0cbe\u0ca1\u0cbf\u0ca8 \u0cb0\u0cbe\u0c9c\u0c95\u0cbe\u0cb0\u0ca3\u0cbf\u0c97\u0cb3\u0cc7 \u0caf\u0cbe\u0cb5\u0cc1\u0ca6\u0cc7 \u0cad\u0cbe\u0cb7\u0cc6\u0caf \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cc1 \u0cac\u0c82\u0ca6\u0cb0\u0cc6 \u0ca7\u0cbe\u0cb0\u0cbe\u0cb3\u0cb5\u0cbe\u0c97\u0cbf \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cbf. \u0c85\u0cb5\u0cb0\u0cbf\u0c97\u0cc6 \u0c85\u0c97\u0ca4\u0ccd\u0caf\u0cb5\u0cbf\u0ca6\u0ccd\u0ca6\u0cb0\u0cc6 \u0c87\u0c82\u0c97\u0ccd\u0cb2\u0cbf\u0cb7\u0cbf\u0c97\u0cc6 \u0c85\u0ca8\u0cc1\u0cb5\u0cbe\u0ca6\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf. \u0c85\u0cb5\u0cb0\u0cbf\u0c97\u0cc6 \u0cac\u0cc7\u0c95\u0cbe\u0c97\u0cc1\u0cb5\u0cc1\u0ca6\u0cc1 \u0ca8\u0cbf\u0cae\u0ccd\u0cae \u0c89\u0ca4\u0ccd\u0ca4\u0cb0\u0c97\u0cb3\u0cb7\u0ccd\u0c9f\u0cc7 \u0cb9\u0cca\u0cb0\u0ca4\u0cc1 \u0ca8\u0cbf\u0cae\u0ccd\u0cae \u0cad\u0cbe\u0cb7\u0cbe \u0c9c\u0cbe\u0ca3\u0ccd\u0cae\u0cc6\u0caf\u0cb2\u0ccd\u0cb2. \u0ca8\u0cbf\u0cae\u0ccd\u0cae \u0cad\u0cbe\u0cb7\u0cc6\u0caf \u0cae\u0cc2\u0cb2\u0c95 \u0ca8\u0cbf\u0cae\u0ccd\u0cae \u0c98\u0ca8\u0ca4\u0cc6\u0caf\u0ca8\u0ccd\u0ca8\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cc1\u0cb5\u0cb5\u0cb0\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0cbf\u0cb8\u0cbf. \u0caa\u0ca4\u0ccd\u0cb0\u0cbf\u0c95\u0cc6\u0c97\u0cbe\u0c97\u0cb2\u0cbf, \u0cb5\u0cc8\u0caf\u0c95\u0ccd\u0ca4\u0cbf\u0c95 \u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbe\u0c97\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0cb0\u0cbe\u0c9c\u0c95\u0cc0\u0caf \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cae\u0cb0\u0ccd\u0ca5\u0cbf\u0cb8\u0cc1\u0cb5 \u0c85\u0c97\u0ca4\u0ccd\u0caf\u0cb5\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0c87\u0cb2\u0ccd\u0cb2\u0cbf \u0cb8\u0cae\u0cb0\u0ccd\u0ca5\u0cbf\u0cb8\u0cac\u0cc7\u0c95\u0cbe\u0c97\u0cbf \u0cac\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c92\u0cac\u0ccd\u0cac \u0cb5\u0ccd\u0caf\u0c95\u0ccd\u0ca4\u0cbf\u0caf \u0c98\u0ca8\u0ca4\u0cc6\u0caf\u0ca8\u0ccd\u0ca8\u0cc1. \u0c88 \u0cb9\u0cbf\u0c82\u0ca6\u0cc6\u0caf\u0cc2 \u0caa\u0ccd\u0cb0\u0ca7\u0cbe\u0ca8\u0cbf \u0cae\u0ccb\u0ca6\u0cbf\u0caf\u0cb5\u0cb0 \u0c87\u0c82\u0c97\u0ccd\u0cb2\u0cbf\u0cb7\u0cc1 \u0c89\u0c9a\u0ccd\u0c9a\u0cbe\u0cb0\u0cb5\u0ca8\u0ccd\u0ca8\u0cc2 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6 \u0caa\u0ccd\u0cb0\u0cb8\u0c82\u0c97\u0c97\u0cb3\u0ca8\u0ccd\u0ca8\u0cc2 \u0cb8\u0ccd\u0cae\u0cb0\u0cbf\u0cb8\u0cac\u0cb9\u0cc1\u0ca6\u0cc1. \u0c85\u0cb2\u0ccd\u0cb2\u0cc6\u0cb2\u0ccd\u0cb2 \u0ca2\u0cbe\u0cb3\u0cbe\u0c97\u0cbf \u0c95\u0cbe\u0ca3\u0cc1\u0cb5\u0cc1\u0ca6\u0cc1 \u0cae\u0ca8\u0cc1\u0cb7\u0ccd\u0caf\u0ca8 \u0c85\u0cb8\u0cb9\u0ca8\u0cc6 \u0c85\u0cb7\u0ccd\u0c9f\u0cc7.", "\u0c89\u0ca8\u0ccd\u0ca8\u0ca4 \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf, \u0cb8\u0cbe\u0cae\u0cbe\u0c9c\u0cbf\u0c95 \u0cac\u0ca6\u0cc1\u0c95\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3 \u0cac\u0c97\u0ccd\u0c97\u0cc6 \u0c9c\u0ca8\u0cb8\u0cbe\u0cae\u0cbe\u0ca8\u0ccd\u0caf\u0cb0\u0cbf\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c92\u0c82\u0ca6\u0cc1 \u0cb0\u0cc0\u0ca4\u0cbf\u0caf \u0c95\u0cc1\u0ca4\u0cc2\u0cb9\u0cb2 \u0cae\u0ca4\u0ccd\u0ca4\u0cc1 \u0c85\u0cb7\u0ccd\u0c9f\u0cc7 \u0c85\u0cb8\u0cb9\u0ca8\u0cc6\u0caf\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cc7\u0cb5\u0cc6. \u0cb0\u0cbe\u0c9c\u0c95\u0cc0\u0caf \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0cbf\u0cb0\u0cac\u0cb9\u0cc1\u0ca6\u0cc1, \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0cb0\u0cac\u0cb9\u0cc1\u0ca6\u0cc1. \u0caa\u0ca4\u0ccd\u0cb0\u0cbf\u0c95\u0cc6\u0caf\u0cca\u0c82\u0ca6\u0cb0 \u0cb8\u0c82\u0caa\u0cbe\u0ca6\u0c95 \u0cac\u0ca6\u0cb2\u0cbe\u0ca6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6 \u0c95\u0cc2\u0ca1\u0cb2\u0cc7 \u0c86 \u0cb8\u0c82\u0caa\u0cbe\u0ca6\u0c95\u0ca8 \u0cac\u0c97\u0ccd\u0c97\u0cc6 \u0c95\u0cc1\u0cb9\u0c95 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c86\u0ca1\u0cc1\u0cb5\u0cc1\u0ca6\u0cc1, \u0cae\u0ca4\u0ccd\u0ca4\u0cc6 \u0c86 \u0cb8\u0c82\u0caa\u0cbe\u0ca6\u0c95 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0caa\u0ca4\u0ccd\u0cb0\u0cbf\u0c95\u0cc6\u0c97\u0cc6 \u0c9f\u0cb5\u0cc6\u0cb2\u0ccd\u200c \u0cb9\u0cbe\u0c95\u0cbf\u0ca6\u0ccd\u0ca6\u0cbe\u0ca8\u0cc6 \u0c8e\u0ca8\u0ccd\u0ca8\u0cc1\u0cb5\u0c82\u0ca4\u0cb9 \u0c95\u0cc0\u0cb3\u0cc1\u0cae\u0c9f\u0ccd\u0c9f\u0ca6 \u0c9f\u0cc0\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0c86\u0ca1\u0cc1\u0ca4\u0ccd\u0ca4\u0cbe, \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0c97\u0ca6\u0cc7 \u0cb9\u0ccb\u0ca6 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0c85\u0ca5\u0cb5\u0cbe \u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1 \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb0\u0cc2 \u0c92\u0c82\u0ca5\u0cb0\u0cbe \u0ca4\u0c9c\u0ccd\u0c9e\u0cb0\u0cbe\u0c97\u0cbf \u0ca4\u0c82\u0ca4\u0cae\u0ccd\u0cae \u0c8a\u0cb9\u0cc6\u0c97\u0cb3 \u0c86\u0ca7\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0cc1 \u0c85\u0cad\u0ccd\u0caf\u0cbe\u0cb8\u0cb5\u0cbe\u0c97\u0cbf\u0ca6\u0cc6. \u0cb9\u0cbe\u0c97\u0cc6 \u0cac\u0cb0\u0cc6\u0ca6 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0cc2 \u0c85\u0ca6\u0cc7 \u0cb8\u0c82\u0caa\u0cbe\u0ca6\u0c95\u0ca8\u0cb2\u0ccd\u0cb2\u0cbf \u0c89\u0ca6\u0ccd\u0caf\u0ccb\u0c97\u0cbe\u0cb5\u0c95\u0cbe\u0cb6 \u0c95\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf\u0cb0\u0cc1\u0cb5 \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0ca1\u0cac\u0cb9\u0cc1\u0ca6\u0cc1. \u0c87\u0ca6\u0cc1 \u0cae\u0ca8\u0cb8\u0ccd\u0ca5\u0cbf\u0ca4\u0cbf\u0c97\u0cb3 \u0cb5\u0cbf\u0cb7\u0caf\u0cb5\u0cb7\u0ccd\u0c9f\u0cc7.", "\u0c8e\u0cb2\u0ccd\u0cb2 \u0ca8\u0cbf\u0cb0\u0cc1\u0ca6\u0ccd\u0caf\u0ccb\u0c97\u0cbf\u0c97\u0cb3 \u0cb9\u0cbe\u0c97\u0cc6\u0caf\u0cc7 \u0ca8\u0cbe\u0ca8\u0cc2 \u0cae\u0cc2\u0ca8\u0ccd\u0ca8\u0cc2\u0cb0 \u0c85\u0cb0\u0cc1\u0cb5\u0ca4\u0ccd\u0ca4\u0cc8\u0ca6\u0cc1 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0ca8\u0cbf\u0cb0\u0cc1\u0ca6\u0ccd\u0caf\u0ccb\u0c97\u0cbf \u0c86\u0c97\u0cbf\u0ca6\u0ccd\u0ca6\u0cc6. \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0ca4\u0cbf\u0cb3\u0cbf\u0caf\u0ca6\u0cb5\u0cb0\u0ca8\u0ccd\u0ca8\u0cc1 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6\u0c82\u0ca4\u0cc6, \u0c89\u0ca6\u0ccd\u0caf\u0ccb\u0c97\u0cb5\u0cbf\u0cb2\u0ccd\u0cb2\u0ca6 \u0ca8\u0ca8\u0ccd\u0ca8\u0ca8\u0ccd\u0ca8\u0cc2 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6\u0cb5\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0c95\u0ccc\u0cb6\u0cb2\u0ccd\u0caf\u0cb5\u0ca8\u0ccd\u0ca8\u0cc2 \u0c85\u0cb5\u0cb9\u0cc7\u0cb3\u0ca8 \u0cae\u0cbe\u0ca1\u0cbf\u0ca6\u0cb5\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cbf\u0cb5 \u0cab\u0cc6\u0cc2\u0c9f\u0ccb \u0ca4\u0cc6\u0c97\u0cc6\u0caf\u0cb2\u0cc1 \u0c95\u0cbe\u0ca1\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cbe\u0ca1\u0cbf\u0ca8\u0cbf\u0c82\u0ca6 \u0ca8\u0cbe\u0ca1\u0cbf\u0c97\u0cc6 \u0cb9\u0cc1\u0cb2\u0cbf\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6 \u0c85\u0cb5\u0cbf\u0cb5\u0cc7\u0c95\u0cbf\u0c97\u0cb3\u0cc2 \u0c87\u0ca6\u0ccd\u0ca6\u0cbe\u0cb0\u0cc6. \u0c88 \u0c85\u0cb5\u0cb9\u0cc7\u0cb3\u0ca8\u0ca6\u0cbf\u0c82\u0ca6 \u0ca8\u0cbe\u0ca8\u0cc1 \u0cad\u0caf\u0caa\u0ca1\u0cb2\u0cbf\u0cb2\u0ccd\u0cb2. \u0ca8\u0ca8\u0ccd\u0ca8\u0cca\u0cb3\u0c97\u0cbf\u0ca8 \u0caa\u0ca4\u0ccd\u0cb0\u0c95\u0cb0\u0ccd\u0ca4 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6. \u0ca8\u0ca8\u0ccd\u0ca8 \u0cab\u0ccb\u0c9f\u0ccb\u0c97\u0ccd\u0cb0\u0cab\u0cbf \u0c95\u0ccc\u0cb6\u0cb2\u0ccd\u0caf \u0c95\u0cc2\u0ca1\u0cbe \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6 \u0c85\u0cb7\u0ccd\u0c9f\u0cc6. \u0cb9\u0cbe\u0c97\u0cc6\u0caf\u0cc7 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb9\u0cc7\u0cb3\u0ca8\u0c95\u0ccd\u0c95\u0cc6 \u0c92\u0cb3\u0c97\u0cbe\u0c97\u0cc1\u0ca4\u0ccd\u0ca4\u0cc7\u0cb5\u0cc6\u0c82\u0ca6\u0cc1 \u0ca8\u0cbe\u0cb5\u0cc1 \u0cb9\u0cc6\u0ca6\u0cb0\u0cac\u0cc7\u0c95\u0cbe\u0c97\u0cbf\u0cb2\u0ccd\u0cb2. \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1 \u0cb8\u0c82\u0cb8\u0ccd\u0c95\u0cbe\u0cb0\u0cb9\u0cc0\u0ca8\u0cb0\u0cbe\u0c97\u0cbf \u0caa\u0cb0\u0cb8\u0ccd\u0caa\u0cb0 \u0c95\u0cc6\u0cc2\u0cb3\u0c95\u0cc1 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c86\u0ca1\u0cc1\u0cb5\u0cc1\u0ca6\u0cc1 \u0cb8\u0cb0\u0ccd\u0cb5\u0cc7\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0ca6 \u0cb5\u0cbf\u0c9a\u0cbe\u0cb0\u0cb5\u0cc7. \u0c86\u0ca6\u0cb0\u0cc6 \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0c87\u0ca6\u0cc6\u0cc2\u0c82\u0ca6\u0cc1 \u0cb0\u0ccb\u0c97\u0cb5\u0cbe\u0c97\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0caf\u0cbe\u0cb0\u0ca8\u0ccd\u0ca8\u0ccb \u0c97\u0cc7\u0cb2\u0cbf \u0cae\u0cbe\u0ca1\u0cbf \u0cac\u0cbf\u0c9f\u0ccd\u0c9f\u0cb0\u0cc6 \u0ca4\u0cbe\u0cb5\u0cc7\u0ca8\u0ccb \u0ca6\u0cc6\u0cc2\u0ca1\u0ccd\u0ca1 \u0cae\u0ca8\u0cc1\u0cb7\u0ccd\u0caf\u0cb0\u0cbe\u0c97\u0cbf \u0cac\u0cbf\u0ca1\u0cc1\u0ca4\u0ccd\u0ca4\u0cc7\u0cb5\u0cc6 \u0c8e\u0ca8\u0ccd\u0ca8\u0cc1\u0cb5 \u0cad\u0ccd\u0cb0\u0cae\u0cc6\u0caf\u0cbf\u0c82\u0ca6\u0cb2\u0cc7 \u0cac\u0ca6\u0cc1\u0c95\u0cc1\u0ca4\u0ccd\u0ca4\u0cbe\u0cb0\u0cc6.", "\u0c86\u0ca6\u0cb0\u0cc6 \u0c87\u0cb2\u0ccd\u0cb2\u0cca\u0c82\u0ca6\u0cc1 \u0ca4\u0cae\u0cbe\u0cb7\u0cc6\u0cc6\u0caf\u0cbf\u0ca6\u0cc6. \u0c87\u0cb2\u0ccd\u0cb2\u0cc2 \u0cb0\u0cbe\u0c9c\u0c95\u0cc0\u0caf \u0cae\u0ca4\u0ccd\u0ca4\u0cc1 \u0c9c\u0cbe\u0ca4\u0cbf \u0ca7\u0cb0\u0ccd\u0cae\u0c97\u0cb3 \u0cac\u0ca3\u0ccd\u0ca3 \u0cb9\u0ca4\u0ccd\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cbf\u0ca1\u0cc1\u0cb5\u0cc1\u0ca6\u0cc1. \u0cb9\u0cc0\u0c97\u0cc6 \u0c97\u0cc7\u0cb2\u0cbf\u0c97\u0cc6 \u0c97\u0cc1\u0cb0\u0cbf\u0caf\u0cbe\u0ca6 \u0cb5\u0ccd\u0caf\u0c95\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0ca4\u0ccd\u0ca4\u0cc6 \u0c85\u0ca6\u0cc7 \u0cb9\u0cb3\u0cc6\u0caf \u0cb0\u0cbe\u0c97\u0cb5\u0ca8\u0ccd\u0ca8\u0cc1 \u0cb9\u0cbe\u0ca1\u0cc1\u0cb5\u0cc1\u0ca6\u0cc2 \u0ca4\u0cae\u0cbe\u0cb7\u0cc6\u0caf\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0cad\u0caf\u0c82\u0c95\u0cb0\u0cb0\u0cc1, \u0c85\u0cb8\u0cb9\u0ca8\u0cbe \u0cad\u0caf\u0c82\u0c95\u0cb0\u0cb0\u0cc1. \u0c87\u0cb5\u0cb0\u0cbf\u0c97\u0cc6 \u0caf\u0cbe\u0cb0\u0cc2 \u0c86\u0c97\u0cc1\u0ca4\u0ccd\u0ca4\u0cbe\u0cb0\u0cc6, \u0caf\u0cbe\u0cb5 \u0cb5\u0cb8\u0ccd\u0ca4\u0cc1\u0cb5\u0cc2 \u0c86\u0c97\u0cc1\u0ca4\u0ccd\u0ca4\u0ca6\u0cc6, \u0caf\u0cbe\u0cb5 \u0cb5\u0cbf\u0cb7\u0caf\u0cb5\u0cc2 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0cbf\u0cb0\u0c82\u0ca4\u0cb0\u0cb5\u0cbe\u0c97\u0cbf \u0c87\u0cb5\u0cb0 \u0cae\u0ca8\u0cb8\u0ccd\u0cb8\u0cbf\u0ca8 \u0c85\u0cb8\u0cb9\u0ca8\u0cc6\u0caf\u0ca8\u0ccd\u0ca8\u0cc1 \u0cac\u0cb9\u0cbf\u0cb0\u0c82\u0c97 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe \u0ca4\u0cae\u0ccd\u0cae \u0cac\u0cc7\u0cb3\u0cc6 \u0cac\u0cc7\u0caf\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c9a\u0ca4\u0cc1\u0cb0\u0cb0\u0cc1. \u0cae\u0cca\u0ca8\u0ccd\u0ca8\u0cc6 \u0cb8\u0c9a\u0cbf\u0cb5\u0cc6 \u0c9c\u0caf\u0cae\u0cbe\u0cb2\u0cbe \u0c85\u0cb5\u0cb0\u0cc1 \u0cb9\u0cc7\u0cb3\u0cbf\u0ca6\u0c82\u0ca4\u0cc6 '\u0cb9\u0cca\u0c9f\u0ccd\u0c9f\u0cc6\u0c95\u0cbf\u0c9a\u0ccd\u0c9a\u0cbf\u0c97\u0cc6 \u0c94\u0cb7\u0ca7\u0cbf\u0caf\u0cbf\u0cb2\u0ccd\u0cb2' \u0c8e\u0ca8\u0ccd\u0ca8\u0cc1\u0cb5\u0c82\u0ca4\u0cc6 \u0c87\u0c82\u0ca5\u0cb5\u0cb0 \u0c95\u0cc1\u0cb9\u0c95 \u0c87\u0c82\u0ca4\u0cb9 \u0cb8\u0c82\u0ca6\u0cb0\u0ccd\u0cad\u0c97\u0cb3\u0cbf\u0c82\u0ca6 \u0cac\u0caf\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c85\u0cb7\u0ccd\u0c9f\u0cc7 \u0cb9\u0cca\u0cb0\u0ca4\u0cc1 \u0c87\u0c82\u0ca5 \u0cb5\u0cbe\u0c97\u0ccd\u0ca7\u0cbe\u0cb3\u0cbf\u0c97\u0cb3\u0cbf\u0c82\u0ca6 \u0caf\u0cbe\u0cb5 \u0caa\u0cc1\u0cb0\u0cc1\u0cb7\u0cbe\u0cb0\u0ccd\u0ca5 \u0cb8\u0cbe\u0ca7\u0ca8\u0cc6\u0caf\u0cc2 \u0c86\u0c97\u0ca6\u0cc1.", "\u0cae\u0ca4\u0ccd\u0ca4\u0cc6 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0cbe\u0ca1\u0cc1\u0cb5 \u0caf\u0ccb\u0c9a\u0ca8\u0cc6\u0c97\u0cc6 \u0cac\u0cb0\u0ccb\u0ca3. \u0ca6\u0cc2\u0cb0\u0ca6 \u0caa\u0c82\u0c9c\u0cbe\u0cac\u0cbf\u0ca8\u0cbf\u0c82\u0ca6 \u0cac\u0c82\u0ca6\u0cc1 \u0c87\u0cb2\u0ccd\u0cb2\u0cbf \u0c85\u0ca7\u0cbf\u0c95\u0cbe\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1\u0c95\u0cc6\u0cc2\u0c82\u0ca1\u0cc1\u00a0\u0c87\u0cb2\u0ccd\u0cb2\u0cc7 \u0c87\u0cb0\u0cc1\u0cb5 IAS \u0c85\u0ca7\u0cbf\u0c95\u0cbe\u0cb0\u0cbf \u0c9a\u0cbf\u0cb0\u0c82\u0c9c\u0cc0\u0cb5\u0cbf \u0cb8\u0cbf\u0c82\u0c97\u0ccd\u200c \u0c85\u0cb5\u0cb0 \u0cb8\u0cb0\u0cb3, \u0cb8\u0cc1\u0cb2\u0cb2\u0cbf\u0ca4 \u0c95\u0ca8\u0ccd\u0ca8\u0ca1 \u0ca8\u0cc6\u0ca8\u0caa\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0cb8\u0c82\u0cb8\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0c9c\u0cc6.\u0c8e\u0c9a\u0ccd\u200c.\u0caa\u0c9f\u0cc7\u0cb2, \u0cae\u0cc1\u0ca6\u0ccd\u0ca6\u0cb9\u0ca8\u0cc1\u0cae\u0cc7\u0c97\u0ccc\u0ca1, \u0caa\u0cc1\u0c9f\u0ccd\u0c9f\u0cb0\u0cbe\u0c9c\u0cc1 \u0cae\u0cca\u0ca6\u0cb2\u0cbe\u0ca6\u0cb5\u0cb0\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cbf\u0cb0\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0cb5\u0cc2 \u0c87\u0ca6\u0cc6. \u0c87\u0cb2\u0ccd\u0cb2\u0cbf\u0ca8\u0cb5\u0cb0\u0cc7 \u0c86\u0ca6 \u0c85\u0ca8\u0cc7\u0c95 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c87\u0c82\u0c97\u0ccd\u0cb2\u0cbf\u0cb7\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1, \u0cac\u0cc7\u0cb0\u0cc6 \u0cb0\u0cbe\u0c9c\u0ccd\u0caf\u0ca6\u0cbf\u0c82\u0ca6 \u0cac\u0c82\u0ca6\u0cc1 \u0c87\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0cbe\u0ca1\u0cc1\u0cb5\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cae\u0cbe\u0ca4\u0cbe\u0ca1\u0cbf\u0ca6 \u0ca4\u0c95\u0ccd\u0cb7\u0ca3 \u0cb6\u0ccd\u0cb0\u0cc7\u0cb7\u0ccd\u0ca0\u0cb5\u0cc6\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0c85\u0c9c\u0ccd\u0c9e\u0cbe\u0ca8\u0cb5\u0cc6\u0c82\u0ca6\u0cb7\u0ccd\u0c9f\u0cc7 \u0cb9\u0cc7\u0cb3\u0cac\u0cb9\u0cc1\u0ca6\u0cc1. \u0cae\u0c82\u0c97\u0cb3\u0cc2\u0cb0\u0cbf\u0ca8 \u0cb0\u0cc6\u0cb8\u0ccd\u0c9f\u0ccb\u0cb0\u0cc6\u0c82\u0c9f\u0ccd\u200c \u0c92\u0c82\u0ca6\u0cb0\u0cb2\u0ccd\u0cb2\u0cbf \u0ca8\u0cc7\u0caa\u0cbe\u0cb3\u0cbf \u0caf\u0cc1\u0cb5\u0c95 \u0cb8\u0cc1\u0cb2\u0cb2\u0cbf\u0ca4\u0cb5\u0cbe\u0c97\u0cbf \u0ca4\u0cc1\u0cb3\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1\u0ca6\u0cc1 \u0ca8\u0ccb\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0c82\u0c97\u0ccd\u0cb2\u0cbf\u0cb7\u0cc1 \u0cac\u0cbe\u0cb0\u0ca6 \u0cb9\u0cb0\u0cc7\u0c95\u0cb3 \u0cb9\u0cbe\u0c9c\u0cac\u0ccd\u0cac \u0c95\u0cbf\u0ca4\u0ccd\u0ca4\u0cb3\u0cc6 \u0cae\u0cbe\u0cb0\u0cbf \u0cb6\u0cbe\u0cb2\u0cc6 \u0c95\u0c9f\u0ccd\u0c9f\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0c85\u0cb5\u0cb0\u0cca\u0cb3\u0c97\u0cbf\u0ca8 \u0c9c\u0ccd\u0c9e\u0cbe\u0ca8\u0cbf\u0caf\u0ca8\u0ccd\u0ca8\u0cc1 \u0caa\u0cb0\u0cbf\u0c9a\u0caf\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c9c\u0ccd\u0c9e\u0cbe\u0ca8\u0c95\u0ccd\u0c95\u0cc6 \u0cb5\u0cbf\u0ca6\u0ccd\u0caf\u0cc6\u0caf, \u0c85\u0c95\u0ccd\u0cb7\u0cb0\u0ca6 \u0cb9\u0c82\u0c97\u0cbf\u0cb2\u0ccd\u0cb2.\u00a0\u0cad\u0cbe\u0cb0\u0cbf \u0cb5\u0cbf\u0ca6\u0ccd\u0caf\u0cbe\u0cb5\u0c82\u0ca4\u0cb0\u0cb2\u0ccd\u0cb2\u0ca6 \u0c95\u0cc3\u0cb7\u0cbf\u0caf\u0cb2\u0ccd\u0cb2\u0cbf \u0c85\u0ca6\u0ccd\u0cad\u0cc1\u0ca4 \u0c9c\u0ccd\u0c9e\u0cbe\u0ca8\u0cb5\u0cbf\u0cb0\u0cc1\u0cb5 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0cac\u0cb2\u0ccd\u0cb2\u0cc6. \u0c85\u0ca4\u0ccd\u0ca4\u0cbf\u0ca4\u0ccd\u0ca4 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0cae\u0ca3\u0ccd\u0ca3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c87\u0c82\u0ca5\u0ca6\u0cc7 \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cb0\u0cbe\u0cb0\u0cc1\u0cb5\u0c95\u0ccd\u0c95\u0cbe\u0c97\u0cbf \u0cb9\u0cc7\u0cb3\u0cc1\u0cb5\u0cb5\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0ca8\u0ccd\u0ca8\u0cc1 \u0c87\u0c82\u0c97\u0ccd\u0cb2\u0cbf\u0cb7\u0cc1 \u0cac\u0cbe\u0cb0\u0ca6\u0cc6\u0c82\u0ca6\u0cc1 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0ca8\u0cbe\u0cb5\u0cc1 \u0ca8\u0cae\u0ccd\u0cae \u0cb8\u0ca3\u0ccd\u0ca3\u0ca4\u0ca8\u0c97\u0cb3\u0ca8\u0ccd\u0ca8\u0cc1 \u0cac\u0cb9\u0cbf\u0cb0\u0c82\u0c97\u0cb5\u0cbe\u0c97\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cb7\u0ccd\u0c9f\u0cc6. \u0ca8\u0cae\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0cad\u0cbe\u0cb7\u0cc6 \u0ca4\u0cbf\u0cb3\u0cbf\u0ca6\u0cb7\u0ccd\u0c9f\u0cc2 \u0c85\u0ca8\u0cc1\u0c95\u0cc2\u0cb2\u0cb5\u0cc7. \u0c86\u0ca6\u0cb0\u0cc6,\u00a0\u0ca8\u0cbe\u0cb5\u0cc1 \u0c8f\u0c95\u0cad\u0cbe\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0ca4\u0caa\u0ccd\u0caa\u0cc7\u0ca8\u0cb2\u0ccd\u0cb2. \u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1 \u0c8f\u0c95\u0cad\u0cbe\u0cb7\u0cbf\u00ad\u0c97\u0cb3\u0cbe\u00ad\u0c97\u0cbf\u0ca6\u0ccd\u0ca6\u0cb0\u0cc6 \u0c85\u0ca8\u0cc1\u0cb5\u0cbe\u0ca6\u0c95\u0cb0\u0ca8\u0ccd\u0ca8\u0cc1 \u0ca8\u0cc7\u0cae\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1. \u0c85\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0ca4\u0cbf\u0cb3\u0cbf\u0caf\u0ca6\u0cc6\u0c82\u0ca6\u0cc1 \u0caa\u0cb0\u0cbf\u0ca4\u0caa\u0cbf\u0cb8\u0cac\u0cbe\u0cb0\u0ca6\u0cc1. \u0c95\u0cc1\u0c9a\u0ccb\u0ca6\u0ccd\u0caf \u0ca8\u0ca1\u0cc6\u0cb8\u0cbf \u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0cc1\u0cb5\u0cb5\u0cb0\u0cbf\u0c97\u0cc6 \u0c86\u0cb9\u0cbe\u0cb0\u0cb5\u0cbe\u0c97\u0cac\u0cbe\u0cb0\u0ca6\u0cc1!", "-- \u0cb6\u0cbf\u0cb5\u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf \u0c95\u0cc6."], "title": "\u0cae\u0cc2\u0cb0\u0ca8\u0cc7 \u0c95\u0ca3\u0ccd\u0ca3\u0cc1  \u0cb8\u0c82\u0c95\u0ccb\u0c9a\u0cb5\u0cbf\u0cb2\u0ccd\u0cb2\u0ca6\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7 \u0cae\u0cbe\u0ca4\u0cbe\u0ca1\u0cbf"},
{"url": "https://www.udayavani.com/kannada/news/balcony-sandalwood-news/283261/bhandari-brothers-apologized-for-derogatory-words", "content": ["\u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0ca6\u0cb2\u0ccd\u0cb2\u0cbf\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0c96\u0cbe\u0cb8\u0c97\u0cbf \u0cb8\u0c82\u0ca6\u0cb0\u0ccd\u0cb6\u0ca8\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \"\u0cb0\u0cbe\u0c9c\u0cb0\u0ca5' \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0ca6\u0cb5\u0cb0\u0ca8\u0ccd\u0ca8\u0cc1 \u0c85\u0cb5\u0cb9\u0cc7\u0cb3\u0ca8 \u0cae\u0cbe\u0ca1\u0cbf\u0ca6\u0ccd\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c85\u0ca8\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf, \u0ca8\u0cbe\u0caf\u0c95 \u0ca8\u0cbf\u0cb0\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0cae\u0ca4\u0ccd\u0ca4\u0cc1 \u0ca8\u0cbe\u0caf\u0c95\u0cbf \u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0c85\u0cb5\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0c95\u0cc7\u0cb3\u0cbf \u0cac\u0c82\u0ca6 \u0cae\u0cbe\u0ca4\u0cc1\u0c97\u0cb3 \u0cb8\u0cc1\u0cb0\u0cbf\u0cae\u0cb3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf, \u0cae\u0c82\u0c97\u0cb3\u0cb5\u0cbe\u0cb0 \u0cb5\u0cbe\u0ca3\u0cbf\u0c9c\u0ccd\u0caf \u0cae\u0c82\u0ca1\u0cb3\u0cbf \u0cb8\u0cb9\u0ccb\u0ca6\u0cb0\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0cb8\u0cbf, \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0c85\u0cb5\u0cae\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0cac\u0cc7\u0cb7\u0cb0\u0ca4\u0ccd\u200c \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0cc6. \u0c88 \u0ca8\u0ca1\u0cc1\u0cb5\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0c85\u0cb5\u0cae\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cb5\u0cbf\u0c9c\u0caf\u0ca8\u0c97\u0cb0 \u0cb9\u0cbe\u0c97\u0cc1 \u0cac\u0cb8\u0cb5\u0cc7\u0cb6\u0ccd\u0cb5\u0cb0\u0ca8\u0c97\u0cb0 \u0caa\u0cca\u0cb2\u0cc0\u0cb8\u0ccd\u200c \u0ca0\u0cbe\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0cb9\u0ccb\u0ca6\u0cb0\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0ca6\u0cc2\u0cb0\u0cc1 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "", "\u0c95\u0cb0\u0ccd\u0ca8\u0cbe\u0c9f\u0c95 \u0c9a\u0cb2\u0ca8\u0c9a\u0cbf\u0ca4\u0ccd\u0cb0 \u0cb5\u0cbe\u0ca3\u0cbf\u0c9c\u0ccd\u0caf \u0cae\u0c82\u0ca1\u0cb3\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0c85\u0ca8\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0c87\u0cac\u0ccd\u0cac\u0cb0\u0cc2 \u0c8e\u0ca6\u0ccd\u0ca6\u0cc1 \u0ca8\u0cbf\u0c82\u0ca4\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cbf\u0ca6\u0cb0\u0cc1. \u0c87\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0c85\u0cb5\u0cb0\u0cc1 \u0cae\u0cbe\u0ca4\u0ca8\u0cbe\u0ca1\u0cbf, \"\u0cb8\u0ccb\u0cae\u0cb5\u0cbe\u0cb0 \u0cae\u0ca7\u0ccd\u0caf\u0cbe\u0cb9\u0ccd\u0ca8\u0ca6\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cab\u0ccb\u0ca8\u0ccd\u200c \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cb5\u0cc1. \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cac\u0c97\u0ccd\u0c97\u0cc6 \u0cad\u0c82\u0ca1\u0cbe\u0cb0\u0cbf \u0cb8\u0cb9\u0ccb\u0ca6\u0cb0\u0cb0\u0cc1 \u0c95\u0cc7\u0cb5\u0cb2\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cc0\u0cb5\u0cc1 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cbf \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c86 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0c86\u0ca1\u0cbf\u0ca6 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cc7\u0cb3\u0cbf\u0ca6 \u0cae\u0cc7\u0cb2\u0cc6, \u0cb8\u0cb9\u0ccb\u0ca6\u0cb0\u0cb0\u0ca8\u0ccd\u0ca8\u0cc1 \u0cae\u0c82\u0ca1\u0cb3\u0cbf\u0c97\u0cc6 \u0c95\u0cb0\u0cc6\u0cb8\u0cbf, \u0cae\u0cbe\u0ca7\u0ccd\u0caf\u0cae \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0cb8\u0cc2\u0c9a\u0cbf\u0cb8\u0cbf\u0ca6\u0cc6. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c8e\u0c82\u0c9f\u0cc1 \u0ca6\u0cb6\u0c95\u0ca6 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cc7 \u0c87\u0ca6\u0cc6\u0cc2\u0c82\u0ca6\u0cc1 \u0c95\u0caa\u0ccd\u0caa\u0cc1 \u0c9a\u0cc1\u0c95\u0ccd\u0c95\u0cc6 \u0c87\u0ca6\u0ccd\u0ca6\u0c82\u0ca4\u0cc6. \u0ca1\u0cbe. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c, \u0c85\u0c82\u0cac\u0cb0\u0cc0\u0cb6\u0ccd\u200c, \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0c82\u0ca4\u0cb9 \u0ca6\u0cc6\u0cc2\u0ca1\u0ccd\u0ca1 \u0ca8\u0c9f\u0cb0\u0cc1 \u0c95\u0cc2\u0ca1 \u0ca4\u0cae\u0ccd\u0cae \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0ccb\u0ca4\u0cb0\u0cc2 \u0cb9\u0cc0\u0c97\u0cc6\u0cb2\u0ccd\u0cb2\u0cbe \u0c95\u0ca8\u0ccd\u0ca8\u0ca1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cc1 \u0c85\u0cb5\u0cae\u0cbe\u0ca8\u0cbf\u0cb8\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0ca6\u0cc7\u0cb6\u0c95\u0ccd\u0c95\u0cc6 \u0cae\u0cbe\u0ca6\u0cb0\u0cbf \u0ca8\u0c9f\u0cb0\u0ca8\u0ccd\u0ca8\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0c87\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c88\u0c97\u0cb7\u0ccd\u0c9f\u0cc7 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca8\u0cc0\u0cb5\u0cc1\u0c97\u0cb3\u0cc1, \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0cac\u0cc8\u0caf\u0cc1\u0cb5\u0cc1\u0ca6\u0cc1 \u0c8e\u0cb7\u0ccd\u0c9f\u0cc1 \u0cb8\u0cb0\u0cbf' \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc1.", "\"\u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0caf\u0cbe\u0cb0\u0ccb \u0c8f\u0ca8\u0ccb \u0c95\u0cc7\u0cb3\u0cbf\u0cac\u0cbf\u0c9f\u0ccd\u0c9f\u0cb0\u0cc6, \u0cac\u0cbe\u0caf\u0cbf\u0c97\u0cc6 \u0cac\u0c82\u0ca6\u0c82\u0ca4\u0cc6 \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0cc1 \u0c8e\u0cb7\u0ccd\u0c9f\u0cc1 \u0cb8\u0cb0\u0cbf? \u0c85\u0ca6\u0cc1 \u0ca4\u0caa\u0ccd\u0caa\u0cc1. \u0c85\u0cb5\u0cb0\u0cc1 \u0caa\u0ccd\u0cb0\u0c9a\u0ccb\u0ca6\u0ca8\u0cc6 \u0cae\u0cbe\u0ca1\u0cb2\u0cbf, \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cbe\u0c97 \u0cb8\u0ccd\u0cb5\u0c82\u0ca4 \u0cac\u0cc1\u0ca6\u0ccd\u0ca7\u0cbf \u0c87\u0cb0\u0cb2\u0cbf\u0cb2\u0ccd\u0cb2\u0cb5\u0cc7? \u0cb8\u0cbe\u0cae\u0cbe\u0ca8\u0ccd\u0caf \u0c9c\u0ccd\u0c9e\u0cbe\u0ca8\u0cb5\u0cc2 \u0c87\u0cb2\u0ccd\u0cb2\u0ca6\u0c82\u0ca4\u0cc6 \u0cae\u0cc8 \u0cae\u0cb0\u0cc6\u0ca4\u0cc1 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cc1 \u0ca4\u0caa\u0ccd\u0caa\u0cc1. \u0ca8\u0cbf\u0cae\u0ccd\u0cae \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \"\u0cb0\u0c82\u0c97\u0cbf\u0ca4\u0cb0\u0c82\u0c97' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c97\u0cc6\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cc1 \u0c87\u0ca6\u0cc7 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc7. \u0c86\u0c97 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0cc7\u0cb2\u0cbf\u0ca6\u0ccd\u0ca6\u0c82\u0ca4\u0cb9 \u0c97\u0ccc\u0cb0\u0cb5, \u0caa\u0ccd\u0cb0\u0cc0\u0ca4\u0cbf, \u0c88\u0c97 \"\u0cb0\u0cbe\u0c9c\u0cb0\u0ca5' \u0cb8\u0ccb\u0ca4 \u0cac\u0cb3\u0cbf\u0c95 \u0cb9\u0ccb\u0caf\u0ccd\u0ca4\u0cbe? \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0 \u0cb9\u0cbf\u0c9f\u0ccd\u200c \u0c86\u0c97\u0cac\u0cc7\u0c95\u0cc1, \u0c9c\u0ca8 \u0ca8\u0ccb\u0ca1\u0cac\u0cc7\u0c95\u0cc1 \u0c8e\u0c82\u0cac \u0c95\u0cbe\u0ca8\u0cc2\u0ca8\u0cc1 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0ca8\u0cbf\u0cae\u0ccd\u0cae \u0cae\u0cc7\u0cb2\u0cc6 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb7\u0caf\u0cb5\u0cc7\u0ca8\u0cb2\u0ccd\u0cb2. \u0ca8\u0cc0\u0cb5\u0cc1 \u0c88\u0c97\u0cb7\u0ccd\u0c9f\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf. \u0ca8\u0cc0\u0cb5\u0cc1 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0ccd\u0cb7\u0cae\u0cbf\u0cb8\u0cc1\u0cb5\u0c82\u0ca4\u0cb9 \u0ca4\u0caa\u0ccd\u0caa\u0cb2\u0ccd\u0cb2. \u0ca8\u0cbf\u0cae\u0ccd\u0cae \u0cac\u0c97\u0ccd\u0c97\u0cc6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c92\u0cb3\u0ccd\u0cb3\u0cc6\u0caf \u0c97\u0ccc\u0cb0\u0cb5 \u0c87\u0ca4\u0ccd\u0ca4\u0cc1. \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cac\u0c97\u0ccd\u0c97\u0cc6 \u0c95\u0cc7\u0cb5\u0cb2\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf, \u0ca8\u0cbf\u0cae\u0ccd\u0cae \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0cb5\u0ca8\u0ccd\u0ca8\u0cc1 \u0cb9\u0cb0\u0cbe\u0c9c\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0ca8\u0cc0\u0cb5\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0cac\u0cc8\u0ca6\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0cb5\u0cbf\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cbf\u0cb0\u0cc1\u0cb5 \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c85\u0cb2\u0ccd\u0cb2\u0cbf\u0ca8 \u0cb8\u0ccd\u0ca5\u0cb3\u0cc0\u0caf \u0c9c\u0ca8\u0cb0 \u0ca8\u0ccb\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0caf\u0cc7? \u0c85\u0cb2\u0ccd\u0cb2\u0cc2 \u0ca8\u0cae\u0ccd\u0cae \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0ca4\u0cbe\u0ca8\u0cc7 \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0ccb\u0ca6\u0cc1. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0c87\u0c82\u0ca4\u0cb9 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cbe\u0ca1\u0ca6\u0cc6, \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5\u0ca4\u0ccd\u0ca4 \u0c97\u0cae\u0ca8\u0cb9\u0cb0\u0cbf\u0cb8\u0cbf, \u0c87\u0cac\u0ccd\u0cac\u0cb0\u0cc2 \u0cb8\u0cae\u0cb8\u0ccd\u0ca4 \u0c95\u0ca8\u0ccd\u0ca8\u0ca1\u0cbf\u0c97\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cbf' \u0c8e\u0c82\u0ca6\u0cb0\u0cc1 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1.", "\u0c8e\u0ca6\u0ccd\u0ca6\u0cc1 \u0ca8\u0cbf\u0c82\u0ca4\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c95\u0ccd\u0cb7\u0cae\u0cc6 \u0c95\u0ccb\u0cb0\u0cbf\u0ca6 \u0c85\u0ca8\u0cc2\u0caa\u0ccd\u200c \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0cc2\u0caa\u0ccd\u200c", "\"\u0ca8\u0cae\u0ccd\u0cae\u0cbf\u0c82\u0ca6 \u0ca6\u0cc6\u0cc2\u0ca1\u0ccd\u0ca1 \u0ca4\u0caa\u0ccd\u0caa\u0cbe\u0c97\u0cbf\u0ca6\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cb9\u0cc0\u0c97\u0cc6\u0cb2\u0ccd\u0cb2\u0cbe \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c95\u0ccd\u0cb7\u0cae\u0cbf\u0cb8\u0cbf' \u0c8e\u0c82\u0ca6\u0cc1 \u0c85\u0ca8\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0cb9\u0cbe\u0c97\u0cc1 \u0ca8\u0cbf\u0cb0\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0c87\u0cac\u0ccd\u0cac\u0cb0\u0cc2 \u0cae\u0cbe\u0ca7\u0ccd\u0caf\u0cae \u0c8e\u0ca6\u0cc1\u0cb0\u0cc1 \u0cae\u0c82\u0ca1\u0cb3\u0cbf \u0caa\u0ca6\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cb8\u0cae\u0ccd\u0cae\u0cc1\u0c96\u0ca6\u0cb2\u0ccd\u0cb2\u0cbf \u00a0 \u0c8e\u0ca6\u0ccd\u0ca6\u0cc1 \u0ca8\u0cbf\u0c82\u0ca4\u0cc1 \u0c95\u0cc8 \u0cae\u0cc1\u0c97\u0cbf\u0ca6\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6 \u0c95\u0cc7\u0cb3\u0cbf\u0ca6\u0cb0\u0cc1. \"\u0ca8\u0ca8\u0c97\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0cc7\u0cb2\u0cc6 \u0c85\u0cad\u0cbf\u0cae\u0cbe\u0ca8, \u0c97\u0ccc\u0cb0\u0cb5, \u0caa\u0ccd\u0cb0\u0cc0\u0ca4\u0cbf \u0c87\u0ca6\u0cc6. \u0c86\u0ca6\u0cb0\u0cc6, \u0ca8\u0cbe\u0cb5\u0cc1 \u0c8e\u0cb2\u0ccd\u0cb2\u0cc7 \u0cb9\u0ccb\u0ca6\u0cb0\u0cc2, \u0c93\u0caa\u0ca8\u0ccd\u200c \u0c85\u0caa\u0ccd\u200c \u0c86\u0c97\u0ccb\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c86 \u0cb6\u0ccb\u0ca8\u0cb2\u0ccd\u0cb2\u0cbf \u0c9c\u0cbe\u0cb2\u0cbf\u0caf\u0cbe\u0c97\u0cbf \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0ca6\u0cc7 \u0cae\u0cc2\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c86 \u0cae\u0cbe\u0ca4\u0cc1 \u0ca4\u0caa\u0ccd\u0caa\u0cbf \u0cac\u0c82\u0ca4\u0cc1. \u0c85\u0cb5\u0ca4\u0ccd\u0ca4\u0cc1 \u0cb8\u0cae\u0cbe\u0cb0\u0cc1 30 \u0cb8\u0c82\u0ca6\u0cb0\u0ccd\u0cb6\u0ca8 \u0ca8\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0ca4\u0caa\u0ccd\u0caa\u0cbe\u0c97\u0cbf \u0cae\u0cbe\u0ca4\u0cbe\u0ca1\u0cbf\u0cac\u0cbf\u0c9f\u0ccd\u0cb5\u0cbf. \u0ca6\u0caf\u0cb5\u0cbf\u0c9f\u0ccd\u0c9f\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c95\u0ccd\u0cb7\u0cae\u0cbf\u0cb8\u0cbf. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc7\u0ca8\u0cc2 \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbf\u0cae\u0ccd\u0cae\u0cbf\u0c82\u0ca6\u0cb2\u0cc7 \u0ca8\u0cbe\u0cb5\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6\u0caf\u0cc2 \u0cac\u0cc6\u0cb3\u0cc6\u0caf\u0cb2\u0cc1 \u0c85\u0cb5\u0c95\u0cbe\u0cb6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cbf. \u0caf\u0cbe\u0cb0\u0cbf\u0c97\u0cc2 \u0ca8\u0ccb\u0caf\u0cbf\u0cb8\u0cc1\u0cb5 \u0c89\u0ca6\u0ccd\u0ca6\u0cc7\u0cb6 \u0ca8\u0cae\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0ca8\u0ccb\u0cb5\u0cbe\u0c97\u0cbf\u0ca6\u0cc6. \u0c86 \u0ca8\u0ccb\u0cb5\u0cc1 \u0ca8\u0cae\u0c97\u0cc2 \u0c86\u0c97\u0cbf\u0ca6\u0cc6. \"\u0cb0\u0c82\u0c97\u0cbf\u0ca4\u0cb0\u0c82\u0c97' \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c82\u0ca6, \u0cae\u0cbe\u0ca7\u0ccd\u0caf\u0cae\u0ca6 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0c87\u0c82\u0ca4\u0cb9 \u0ca4\u0caa\u0ccd\u0caa\u0cc1 \u0c86\u0c97\u0ccb\u0ca6\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0caf\u0cbe\u0cb5\u0cc1\u0ca6\u0cc7 \u0cb6\u0ccb, \u0cb8\u0c82\u0ca6\u0cb0\u0ccd\u0cb6\u0ca8\u0cb5\u0cbf\u0ca6\u0ccd\u0ca6\u0cb0\u0cc2 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0c86\u0c97\u0cbf\u0caf\u0cc7 \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cc0\u0ca8\u0cbf' \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c85\u0ca8\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0caa\u0cc1\u0ca8\u0c83 \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cbf\u0ca6\u0cb0\u0cc1. \u0c85\u0ca3\u0ccd\u0ca3 \u0c85\u0ca8\u0cc2\u0caa\u0ccd\u200c \u0cae\u0cbe\u0ca4\u0cc1 \u0cae\u0cc1\u0c97\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7, \u0ca8\u0cbf\u0cb0\u0cc2\u0caa\u0ccd\u200c \u0c95\u0cc2\u0ca1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6\u0caf\u0cbe\u0c9a\u0cbf\u0cb8\u0cbf\u0ca6\u0cb0\u0cc1. \"\u0ca8\u0cae\u0ccd\u0cae\u0cbf\u0c82\u0ca6 \u0ca4\u0caa\u0ccd\u0caa\u0cbe\u0c97\u0cbf\u0ca6\u0ccd\u0ca6\u0cc1, \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0ca6\u0caf\u0cb5\u0cbf\u0c9f\u0ccd\u0c9f\u0cc1 \u0c95\u0ccd\u0cb7\u0cae\u0cbf\u0cb8\u0cac\u0cc7\u0c95\u0cc1. \u0c87\u0ca8\u0ccd\u0ca8\u0cc1, \u0cae\u0cc1\u0c82\u0ca6\u0cc6 \u0c87\u0c82\u0ca4\u0cb9 \u0ca4\u0caa\u0ccd\u0caa\u0cc1 \u0ca8\u0ca1\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2' \u0c8e\u0c82\u0ca6\u0cb0\u0cc1 \u0ca8\u0cbf\u0cb0\u0cc2\u0caa\u0ccd\u200c.", "\u0cb0\u200d\u0ccd\u0caf\u0cbe\u0caa\u0cbf\u0ca1\u0ccd\u200c \u0cb0\u0cb6\u0ccd\u0cae\u0cbf \u0cb6\u0ccb \u0cac\u0cb9\u0cbf\u0cb7\u0ccd\u0c95\u0cb0\u0cbf\u0cb8\u0cbf", "\u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0c86\u0cb0\u0ccd\u200c\u0c9c\u0cc6 \u0cb0\u200d\u0ccd\u0caf\u0cbe\u0caa\u0cbf\u0ca1\u0ccd\u200c \u0cb0\u0cb6\u0ccd\u0cae\u0cbf \u0cb8\u0ccb\u0cb6\u0cbf\u0caf\u0cb2\u0ccd\u200c \u0cae\u0cc0\u0ca1\u0cbf\u0caf\u0cbe\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0ca1\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0cb6\u0ccb\u0cb5\u0ca8\u0ccd\u0ca8\u0cc1 \u0cac\u0cb9\u0cbf\u0cb7\u0ccd\u0c95\u0cb0\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0c95\u0cb0\u0cc6 \u0ca8\u0cc0\u0ca1\u0cbf\u0ca6\u0cb0\u0cc1. \"\u0c85\u0c82\u0ca4\u0cb9 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c95\u0ccd\u0c95\u0cc6 \u0caf\u0cbe\u0cb0\u0cc2 \u0cb9\u0ccb\u0c97\u0cac\u0cbe\u0cb0\u0ca6\u0cc1. \u0c85\u0cb5\u0cb0\u0cc1 \u0ca8\u0ca1\u0cc6\u0cb8\u0cc1\u0cb5\u0cc1\u0ca6\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0ca8\u0ca1\u0cc6\u0cb8\u0cc1\u0cb5\u0cc1\u0ca6\u0cc1 \u0ca6\u0cc1\u0ca1\u0ccd\u0ca1\u0cc1 \u0caa\u0ca1\u0cc6\u0ca6\u0cc1. \u0cb9\u0ca3 \u0c95\u0cc6\u0cc2\u0c9f\u0ccd\u0c9f\u0cc1 \u0c85\u0cb5\u0cb0\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c97\u0ccc\u0cb0\u0cb5 \u0cb9\u0cbe\u0cb3\u0cbe\u0c97\u0cc1\u0cb5\u0c82\u0ca4\u0cc6 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cbe\u0cb0\u0ca6\u0cc1. \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf, \u0c85\u0cb8\u0cb9\u0ccd\u0caf \u0cb9\u0cc1\u0c9f\u0ccd\u0c9f\u0cbf\u0cb8\u0cc1\u0cb5 \u0cb0\u0cb6\u0ccd\u0cae\u0cbf, \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0c95\u0cc6\u0ca3\u0c95\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cb8\u0cbf\u0ca8\u0cbf\u0cae\u0cbe \u0ca4\u0c82\u0ca1 \u0c85\u0cb5\u0cb0\u0cc1 \u0ca8\u0ca1\u0cc6\u0cb8\u0cc1\u0cb5 \u0cb6\u0ccb\u0c97\u0cc6 \u0cb9\u0ccb\u0ca6\u0cb0\u0cc6, \u0c87\u0c82\u0ca5\u0ca6\u0ccd\u0ca6\u0cc7 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c8e\u0ca6\u0cc1\u0cb0\u0cbe\u0c97\u0cc1\u0ca4\u0ccd\u0ca4\u0cc6. \u0caf\u0cbe\u0cb0\u0cc2 \u0c86 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c95\u0ccd\u0c95\u0cc6 \u0cb9\u0ccb\u0c97\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0cae\u0cc1\u0c82\u0ca6\u0cc6 \u0cb9\u0cc0\u0c97\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0ca6\u0cb0\u0cc6, \u0cb0\u0cb6\u0ccd\u0cae\u0cbf \u0cae\u0cc7\u0cb2\u0cc2 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cc1 \u0cae\u0c82\u0ca1\u0cb3\u0cbf \u0cb9\u0cbf\u0c82\u0ca6\u0cc6 \u0cac\u0cc0\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0c97\u0ccb\u0cb5\u0cbf\u0c82\u0ca6\u0cc1 \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0ca6\u0cb0\u0cc1.", "\u0c86\u0cb5\u0c82\u0ca4\u0cbf\u0c95\u0cbe \u0c95\u0ccd\u0cb7\u0cae\u0cc6 \u0c95\u0cc7\u0cb3\u0cac\u0cc7\u0c95\u0cc1", "\"\u0cb0\u0cbe\u0c9c\u0cb0\u0ca5' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u00a0\u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0c95\u0cc2\u0ca1 \u0cb0\u0ccd\u0caf\u0cbe\u0caa\u0cbf\u0ca1\u0ccd\u200c \u0cb0\u0cb6\u0ccd\u0cae\u0cbf \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0c9f\u0ccd\u0c9f \u0cb8\u0ccb\u0cb6\u0cbf\u0caf\u0cb2\u0ccd\u200c \u0cae\u0cc0\u0ca1\u0cbf\u0caf\u0cbe\u0ca6 \u0cb6\u0ccb\u0ca8\u0cb2\u0ccd\u0cb2\u0cbf \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0ca8\u0ccd\u0ca8\u0cc2 \u0cb8\u0cb9 \u0cb0\u0ccd\u0caf\u0cbe\u0caa\u0cbf\u0ca1\u0ccd\u200c \u0cb0\u0cb6\u0ccd\u0cae\u0cbf, \"\u0cb0\u0cbe\u0c9c\u0cb0\u0ca5' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0ca6\u0cb5\u0cb0\u0cbf\u0c97\u0cc6 \u0c8f\u0ca8\u0cc1 \u0cb9\u0cc7\u0cb3\u0cb2\u0cc1 \u0c87\u0cb7\u0ccd\u0c9f\u0caa\u0ca1\u0ccd\u0ca4\u0cc0\u0cb0\u0cbf \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0cb8\u0cb9, \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c85\u0ca8\u0cc2\u0caa\u0ccd\u200c \u0cad\u0c82\u0ca1\u0cbe\u0cb0\u0cbf \u0c85\u0cb5\u0cb0\u0cc1 \u0c89\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6 \u0cae\u0cbe\u0ca4\u0ca8\u0ccd\u0ca8\u0cc7 \u0cb5\u0ccd\u0caf\u0c82\u0c97\u0ccd\u0caf\u0cb5\u0cbe\u0c97\u0cbf \u0c89\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0 \u0cae\u0cbe\u0ca4\u0cc1 \u0c95\u0cc2\u0ca1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0c95\u0cc6\u0cb0\u0cb3\u0cbf\u0cb8\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0cae\u0cbe\u0ca4\u0ccd\u0cb0 \u0cae\u0c82\u0c97\u0cb3\u0cb5\u0cbe\u0cb0 \u0ca8\u0ca1\u0cc6\u0ca6 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0c97\u0cc6 \u0c86\u0c97\u0cae\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0cae\u0c82\u0ca1\u0cb3\u0cbf\u0caf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0ca6 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0c85\u0cb5\u0cb0\u0cc1, \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc2, \u0cab\u0ccb\u0ca8\u0ccd\u200c \u0cb8\u0ccd\u0cb5\u0cbf\u0c9a\u0ccd\u200c \u0c86\u0cab\u0ccd \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0c85\u0cb5\u0cb0\u0cc1 \u0cac\u0cb0\u0ca6\u0cc7 \u0c87\u0ca6\u0ccd\u0ca6\u0ca6\u0ccd\u0ca6\u0c95\u0ccd\u0c95\u0cc6 \u0c95\u0ccb\u0caa\u0c97\u0cc6\u0cc2\u0c82\u0ca1 \u0cb8\u0cbe.\u0cb0\u0cbe. \u0c97\u0ccb\u0cb5\u0cbf\u0c82\u0ca6\u0cc1 \u0c85\u0cb5\u0cb0\u0cc1, \u0c9a\u0cbf\u0ca4\u0ccd\u0cb0\u0ca6 \u0ca8\u0cbe\u0caf\u0c95\u0cbf \u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0c85\u0cb5\u0cb0\u0cc1 \u0cb8\u0cb9, \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0cac\u0cc7\u0cb7\u0cb0\u0ca4\u0ccd\u200c \u0c95\u0ccd\u0cb7\u0cae\u0cc6 \u0c95\u0cc7\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c86\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0cb0\u0cc1.", "\"\u0c88 \u0cb9\u0cbf\u0c82\u0ca6\u0cc6 \u0cb8\u0cc1\u0cb0\u0cc7\u0cb6\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3\u0ca6 \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82' \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0c9a\u0cbe\u0cb0\u0c95\u0ccd\u0c95\u0cc2 \u0c86\u0cb5\u0c82\u0ca4\u0cbf\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0c85\u0cb5\u0cb0\u0cc1 \u0cac\u0cb0\u0ca6\u0cc6, \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0ca6\u0cc6, \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c86\u0cb0\u0ccb\u0caa\u0cb5\u0ca8\u0ccd\u0ca8\u0cc2 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c86 \u0cb5\u0cbf\u0cb7\u0caf \u0c9a\u0cc7\u0c82\u0cac\u0cb0\u0ccd\u200c \u0cae\u0cc6\u0c9f\u0ccd\u0c9f\u0cbf\u0cb2\u0cc7\u0cb0\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c88\u0c97 \"\u0cb0\u0cbe\u0c9c\u0cb0\u0ca5' \u0c9a\u0cbf\u0ca4\u0ccd\u0cb0\u0ca6 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0c85\u0cb5\u0cb0\u0cc1, \u0c88\u0c97 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc7 \u0cac\u0cc8\u0caf\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0c85\u0cb5\u0cb0\u0cc1 \u0c8e\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cb0\u0cc2, \u0c88 \u0c95\u0cc2\u0ca1\u0cb2\u0cc7 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cb2\u0ccd\u0cb2\u0cbf \u0c95\u0ccd\u0cb7\u0cae\u0cc6 \u0c95\u0cc7\u0cb3\u0cac\u0cc7\u0c95\u0cc1' \u0c8e\u0c82\u0ca6\u0cc1 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0ca8\u0cbf\u0c95\u0ccd\u0c95\u0cbf \u0cae\u0cc7\u0cb2\u0cc2 \u0c97\u0cb0\u0c82", "\u0cae\u0ca8\u0ccb\u0c9c\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf, \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6 \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c9a\u0cbf\u0ca4\u0ccd\u0cb0\u0ca6 \u0ca8\u0cbe\u0caf\u0c95\u0cbf \u0ca8\u0cbf\u0c95\u0ccd\u0c95\u0cbf \u0c97\u0cbe\u0cb2\u0cbe\u00c5\u0ca8\u0cbf \u0cae\u0cc7\u0cb2\u0cc2 \u0cb8\u0cbe.\u0cb0\u0cbe. \u0c97\u0ccb\u0cb5\u0cbf\u0c82\u0ca6\u0cc1 \u0c97\u0cb0\u0c82 \u0c86\u0ca6\u0cb0\u0cc1. \"\u0c86 \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0c9a\u0cbe\u0cb0\u0c95\u0ccd\u0c95\u0cc6 \u0cac\u0cbe\u0cb0\u0ca6\u0cc6, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0ca8\u0ccd\u0ca8\u0cc1 \u0ca8\u0ccb\u0caf\u0cbf\u0cb8\u0cbf\u0ca6 \u0ca8\u0cbf\u0c95\u0ccd\u0c95\u0cbf \u0c85\u0cb5\u0cb0\u0cbf\u0c97\u0cc6 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf \u0cb8\u0cae\u0cb8\u0ccd\u0caf\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc2, \u0c85\u0cb5\u0cb0\u0cc1 \u0c9a\u0cc6\u0ca8\u0ccd\u0ca8\u0cc8\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6, \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cbf \u0c87\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cc1 \u0cac\u0cc6\u0cb3\u0cc6\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7. \u0c88\u0c97 \u0ca8\u0ccb\u0ca1\u0cbf\u0ca6\u0cb0\u0cc6, \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0caf\u0cbe\u0cb5\u0cc1\u0ca6\u0cc7 \u0c9a\u0cbf\u0ca4\u0ccd\u0cb0\u0cb5\u0cbf\u0cb0\u0cb2\u0cbf, \u0c86 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0ca4\u0cc6\u0cc2\u0c82\u0ca6\u0cb0\u0cc6 \u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0cae\u0c82\u0ca1\u0cb3\u0cbf \u0cb8\u0cc2\u0c95\u0ccd\u0ca4 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cbf\u0ca6\u0cc6' \u0c8e\u0c82\u0cac\u0cc1\u0ca6\u0cc1 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0c85\u0cb5\u0cb0 \u0c96\u0ca1\u0c95\u0ccd\u200c \u0c8e\u0c9a\u0ccd\u0c9a\u0cb0\u0cbf\u0c95\u0cc6.\u00a0"], "title": "\u0c85\u0cb5\u0cb9\u0cc7\u0cb3\u0ca8\u0c95\u0cbe\u0cb0\u0cbf \u0cae\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0c95\u0ccd\u0cb7\u0cae\u0cc6 \u0c95\u0cc7\u0cb3\u0cbf\u0ca6 \u0cad\u0c82\u0ca1\u0cbe\u0cb0\u0cbf \u0cb8\u0cb9\u0ccb\u0ca6\u0cb0\u0cb0\u0cc1"},
{"url": "https://www.udayavani.com/kannada/news/balcony-sandalwood-news/277183/from-negative-to-positive", "content": ["\u0cb5\u0cb8\u0cbf\u0cb7\u0ccd\u0ca0 \u0cb8\u0cbf\u0c82\u0cb9 \u0c8e\u0c82\u0cac \u0caf\u0cc1\u0cb5 \u0ca8\u0c9f\u0ca8\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0ca8\u0ccb\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc7. \u0c85\u0ca6\u0cc1 \"\u0cb0\u0cbe\u0c9c\u0cbe\u0cb9\u0cc1\u0cb2\u0cbf'\u0caf\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0cae\u0cca\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6 \u0ca4\u0cc6\u0cb0\u0cc6\u0c95\u0c82\u0ca1 \"\u0c9f\u0c97\u0cb0\u0cc1' \u0c9a\u0cbf\u0ca4\u0ccd\u0cb0\u0ca6 \u0c9a\u0cbf\u0c9f\u0ccd\u0c9f\u0cc6 \u0caa\u0cbe\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3 \u0cae\u0cc2\u0cb2\u0c95 \u0cac\u0c82\u0ca6\u0cb5\u0cb0\u0cbf\u0c97\u0cc6 \u0c85\u0c82\u0ca4\u0cb9\u0ca6\u0ccd\u0ca6\u0cc7 \u0caa\u0cbe\u0ca4\u0ccd\u0cb0 \u0cb8\u0cbf\u0c97\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6. \u0c95\u0cc6\u0cb0\u0cbf\u0caf\u0cb0\u0ccd\u200c\u0ca8\u0cc1\u0ca6\u0ccd\u0ca6\u0c95\u0ccd\u0c95\u0cc2 \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf\u0caf\u0cc7 \u0cb8\u0cbe\u0c97\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0cb5\u0cb8\u0cbf\u0cb7\u0ccd\u0ca0 \u0cb8\u0cbf\u0c82\u0cb9 \u0cae\u0cbe\u0ca4\u0ccd\u0cb0 \u0c86 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c85\u0ca6\u0cc3\u0cb7\u0ccd\u0c9f \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf \u0cac\u0c82\u0ca6 \u0c85\u0cb5\u0cb0\u0cc1 \u0c88\u0c97 \u0cb9\u0cc0\u0cb0\u0ccb \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88\u0c97\u0cbe\u0c97\u0cb2\u0cc7 \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc0\u0cb0\u0ccb \u0cae\u0cbe\u0ca1\u0cbf \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca4\u0caf\u0cbe\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c\u0ca8\u0cbf\u0c82\u0ca6 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c\u0ca8\u0ca4\u0ccd\u0ca4 \u0cb5\u0cb8\u0cbf\u0cb7\u0ccd\u0ca0 \u0c8e\u0ca8\u0ccd\u0ca8\u0cac\u0cb9\u0cc1\u0ca6\u0cc1. \u0c88 \u0cac\u0ca6\u0cb2\u0cbe\u0cb5\u0ca3\u0cc6 \u0cac\u0c97\u0ccd\u0c97\u0cc6 \u0cb5\u0cb8\u0cbf\u0cb7\u0ccd\u0ca0 \u0c85\u0cb5\u0cb0\u0cbf\u0c97\u0cc6 \u0c96\u0cc1\u0cb7\u0cbf \u0c87\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf\u0cb5\u0cc7 \u0cb9\u0cca\u0cb0\u0ca4\u0cc1 \u0c87\u0cae\u0cc7\u0c9c\u0ccd\u200c \u0c85\u0cb2\u0ccd\u0cb2 \u0c8e\u0c82\u0cac \u0ca8\u0cbf\u0cb0\u0ccd\u0ca7\u0cbe\u0cb0\u0c95\u0ccd\u0c95\u0cc2 \u0c85\u0cb5\u0cb0\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.\u00a0\"\u0ca8\u0cbe\u0ca8\u0cc1 \u0c87\u0cae\u0cc7\u0c9c\u0ccd\u200c \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2. \u0cae\u0cbe\u0ca1\u0ccb \u0caa\u0cbe\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cac\u0cc7\u0c95\u0cc1. \u0c92\u0cac\u0ccd\u0cac \u0c95\u0cb2\u0cbe\u0cb5\u0cbf\u0ca6\u0ca8\u0cbe\u0c97\u0cbf \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0ca6\u0cb2\u0cbe\u0cb5\u0ca3\u0cc6 \u0cac\u0cc7\u0c95\u0cc1.", "\u0c85\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6 \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0ca4\u0cbf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc2 \u0ca8\u0ca8\u0ccd\u0ca8\u0cbf\u0c82\u0ca6 \u0cb9\u0cca\u0cb8\u0ca6\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0ccb \u0c85\u0ca6\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0cb5\u0cb8\u0cbf\u0cb7\u0ccd\u0ca0 \u0cb8\u0cbf\u0c82\u0cb9 \u0cb8\u0ccb\u0cb2\u0ccb \u0cb9\u0cc0\u0cb0\u0ccb \u0c86\u0ca6\u0cb0\u0cc2 \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cb6\u0cc7\u0ca1\u0ccd\u200c\u0ca8\u0cc6\u0cc2\u0c82\u0ca6\u0cbf\u0c97\u0cc6 \u0cb8\u0cbe\u0c97\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6 \u0c87\u0ca6\u0cc6. \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c85\u0c82\u0cb6 \u0caa\u0ccd\u0cb0\u0ca4\u0cbf \u0cae\u0ca8\u0cc1\u0cb7\u0ccd\u0caf\u0ca8\u0cb2\u0ccd\u0cb2\u0cc2 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbf\u0ca6\u0cb0\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0cb5\u0cb8\u0cbf\u0cb7\u0ccd\u0ca0 \u0c86\u0cb8\u0cc6. \"\u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0ca4\u0cc1\u0ca3\u0cc1\u0c95\u0cc1 \u0c87\u0cb0\u0cac\u0cc7\u0c95\u0cc1. \u0c86\u0c97\u0cb2\u0cc7 \u0cae\u0ca8\u0cc1\u0cb7\u0ccd\u0caf \u0c85\u0ca8\u0cbf\u0cb8\u0ccb\u0ca6\u0cc1. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0ca8\u0cbe\u0ca8\u0cc1 \u0ca8\u0cc0\u0c9f\u0cbe\u0ca6 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0 \u0c92\u0caa\u0ccd\u0caa\u0cb2\u0ccd\u0cb2.", "\u0ca8\u0cbe\u0ca8\u0cc1 \u0cb8\u0cbe\u0c9a\u0cbe, \u0c92\u0cb3\u0ccd\u0cb3\u0cc6\u0caf\u0cb5\u0ca8\u0cc1 \u0c85\u0ca8\u0ccd\u0ca8\u0ccb\u0ca6\u0cc6\u0cb2\u0ccd\u0cb2 \u0c95\u0ca5\u0cc6. \u0caa\u0ccd\u0cb0\u0ca4\u0cbf \u0cae\u0ca8\u0cc1\u0cb7\u0ccd\u0caf\u0ca8\u0cb2\u0ccd\u0cb2\u0cc2 \u0c92\u0c82\u0ca6\u0cb2\u0ccd\u0cb2 \u0c92\u0c82\u0ca6\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c85\u0c82\u0cb6 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0c85\u0c82\u0cb6 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cac\u0cc7\u0c95\u0cc6\u0c82\u0cac \u0c86\u0cb8\u0cc6. \u0cb8\u0ca8\u0ccd\u0caf\u0cbe\u0cb8\u0cbf \u0caa\u0cbe\u0ca4\u0ccd\u0cb0 \u0cac\u0cc7\u0c95\u0cbe\u0ca6\u0cb0\u0cc2 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0c85\u0c82\u0cb6\u0ca6\u0cb2\u0ccd\u0cb2\u0cbe\u0ca6\u0cb0\u0cc2 \u0c86\u0ca4\u0ca8 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cb8\u0cc8\u0ca1\u0ccd\u200c \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cc1' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb5\u0cb8\u0cbf\u0cb7\u0ccd\u0ca0 \u0cae\u0cbe\u0ca4\u0cc1.\u00a0\u0cb5\u0cb8\u0cbf\u0cb7\u0ccd\u0ca0 \u0cb8\u0cbf\u0c82\u0cb9 \u0cb9\u0cc0\u0cb0\u0ccb \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0c85\u0cb5\u0cb0\u0cbf\u0c97\u0cc6 \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3 \u0cae\u0cc7\u0cb2\u0cc6 \u0c85\u0ca4\u0cc0\u0cb5 \u0caa\u0ccd\u0cb0\u0cc0\u0ca4\u0cbf. \u0c85\u0ca6\u0cc1 \u0c85\u0cb5\u0cb0 \u0cae\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0c8e\u0ca6\u0ccd\u0ca6\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \"\u0ca8\u0cbe\u0ca8\u0cc1 \u0cb0\u0c82\u0c97\u0cad\u0cc2\u0cae\u0cbf \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0cac\u0c82\u0ca6\u0cb5\u0ca8\u0cc1.", "\u0c85\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cb0\u0ccb\u0cb2\u0ccd\u200c\u0c97\u200c\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0ca8\u0ca8\u0c97\u0cc6 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3 \u0cae\u0cc7\u0cb2\u0cc6 \u0c92\u0cb2\u0cb5\u0cc1 \u0c9c\u0cbe\u0cb8\u0ccd\u0ca4\u0cbf. \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0ca8\u0cc6\u0caf \u0c85\u0cb5\u0c95\u0cbe\u0cb6 \u0c95\u0cc2\u0ca1\u0cbe \u0cb9\u0cc6\u0c9a\u0ccd\u0c9a\u0cc1. \u0caf\u0cbe\u0cb5\u0cc1\u0ca6\u0cc7 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cbe\u0ca6\u0cb0\u0cc2 \u0ca8\u0cc0\u0cb5\u0cc1 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cbf, \u0c85\u0cb2\u0ccd\u0cb2\u0cbf \u0cb5\u0cbf\u0cb2\u0ca8\u0ccd\u200c \u0caf\u0cbe\u0cb5\u0cc1\u0ca6\u0c95\u0ccd\u0c95\u0cc2 \u0c95\u0cc7\u0cb0\u0ccd\u200c \u0cae\u0cbe\u0ca1\u0cb2\u0ccd\u0cb2, \u0cac\u0caf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbe\u0ca8\u0cc6, \u0ca4\u0cbe\u0ca8\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0caa\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c86\u0ca4\u0ca8 \u0cb9\u0cca\u0ca1\u0cc6\u0ca6\u0cbe\u0ca1\u0ca4\u0ccd\u0ca4\u0cbe\u0ca8\u0cc6. \u0c92\u0c82\u0ca6\u0cb0\u0ccd\u0ca5\u0ca6\u0cb2\u0ccd\u0cb2\u0cbf \u0c86\u0ca4 \u0cb9\u0cc0\u0cb0\u0ccb\u0c97\u0cbf\u0c82\u0ca4 \u0c9b\u0cb2\u0c97\u0cbe\u0cb0.", "\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb9\u0cc0\u0cb0\u0ccb\u0c97\u0cb3\u0cbf\u0c97\u0cc6 \u0c87\u0c82\u0c9f\u0ccd\u0cb0\u0ccb\u0ca1\u0c95\u0ccd\u0cb7\u0ca8\u0ccd\u200c, \u0cb8\u0cbe\u0c82\u0c97\u0ccd\u200c \u0cae\u0cc2\u0cb2\u0c95 \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cac\u0cbf\u0cb2\u0ccd\u0ca1\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cc7 \u0cb5\u0cbf\u0cb2\u0ca8\u0ccd\u200c \u0c92\u0c82\u0ca6\u0cc1 \u0c95\u0cc6\u0c9f\u0ccd\u0c9f \u0cb2\u0cc1\u0c95\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0c85\u0ca6\u0cc1 \u0c86\u0ca4\u0ca8 \u0c87\u0cae\u0cc7\u0c9c\u0ccd\u200c \u0c85\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cbf\u0cb8\u0cc1\u0ca4\u0ccd\u0ca4\u0ca6\u0cc6' \u0c8e\u0c82\u0ca6\u0cc1 \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0\u0ca6 \u0c86\u0cb3-\u0cb5\u0cbf\u0cb8\u0ccd\u0ca4\u0cbe\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cb8\u0cbf\u0cb7\u0ccd\u0ca0. \u0cb5\u0cb8\u0cbf\u0cb7\u0ccd\u0ca0 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc1 \u0cb9\u0cc6\u0c9a\u0ccd\u0c9a\u0cc7\u0ca8\u0cc1 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf\u0cb2\u0ccd\u0cb2. \"\u0cb0\u0cbe\u0c9c\u0cbe\u0cb9\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cac\u0c82\u0ca6\u0cb5\u0cb0\u0cc1 \u0cb5\u0cb8\u0cbf\u0cb7\u0ccd\u0ca0. \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0c82\u0ca4\u0cb0 \u0cb8\u0cbe\u0c95\u0cb7\u0ccd\u0c9f\u0cc1 \u0c86\u0cab\u200c\u0cb0\u0ccd\u200c\u0c97\u0cb3\u0cc1 \u0cac\u0c82\u0ca4\u0c82\u0ca4\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c9a\u0cbe\u0c95\u0cb2\u0cc7\u0c9f\u0ccd\u200c \u0cb9\u0cc0\u0cb0\u0ccb \u0ca4\u0cb0\u0cb9 \u0c87\u0ca6\u0ccd\u0ca6\u0cc0\u0caf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c88 \u0cb2\u0cc1\u0c95\u0ccd\u200c \u0cb8\u0cc6\u0c9f\u0ccd\u200c \u0c86\u0c97\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cc2 \u0c95\u0cc7\u0cb3\u0cbf\u0cac\u0c82\u0ca4\u0c82\u0ca4\u0cc6.", "\u0c86\u0c97\u0cb2\u0cc7 \u0cb5\u0cb8\u0cbf\u0cb7\u0ccd\u0ca0 \u0c8e\u0c9a\u0ccd\u0c9a\u0cc6\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1. \u0c97\u0ca1\u0ccd\u0ca1, \u0cae\u0cc0\u0cb8\u0cc6 \u0cac\u0cbf\u0c9f\u0ccd\u0c9f\u0cc1, \u0cb5\u0c95\u0ccc\u00ec\u0c9f\u0ccd\u200c \u0cae\u0cbe\u0ca1\u0cbf, \u0ca6\u0cc7\u0cb9\u0ca6\u0cbe\u0c95\u0cc3\u0ca4\u0cbf\u0caf\u0cb2\u0ccd\u0cb2\u0cc2 \u0cac\u0ca6\u0cb2\u0cbe\u0cb5\u0ca3\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0c82\u0ca4\u0cc6. \u0c86 \u0ca8\u0c82\u0ca4\u0cb0 \u0cb5\u0cb8\u0cbf\u0cb7\u0ccd\u0ca0 \u0ca4\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cbf\u0cb2\u0ccd\u0cb2. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c95\u0ca5\u0cc6 \u0c95\u0cc7\u0cb3\u0ca6\u0cc7 \u0c8e\u0ca1\u0cb5\u0cbf\u0ca6 \u0cb5\u0cb8\u0cbf\u0cb7\u0ccd\u0ca0 \u0cac\u0cc7\u0c97\u0ca8\u0cc7 \u0caa\u0cbe\u0ca0 \u0c95\u0cb2\u0cbf\u0ca4\u0cb0\u0c82\u0ca4\u0cc6. \"\u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0c95\u0ca5\u0cc6 \u0c95\u0cc7\u0cb3\u0ca6\u0cc7, \u0c95\u0ccd\u0cb2\u0cbe\u00e9\u0cb0\u0cbf\u0c9f\u0cbf \u0c87\u0cb2\u0ccd\u0cb2\u0ca6\u0cc7 \u0c92\u0caa\u0ccd\u0caa\u0cb2\u0ccd\u0cb2. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0ca5\u0cc6 \u0c95\u0cc7\u0cb3\u0ca6\u0cc7 \u0cae\u0cbe\u0ca1\u0cbf \u0c85\u0ca6\u0cb0\u0cbf\u0c82\u0ca6 \u0caa\u0cbe\u0ca0 \u0c95\u0cb2\u0cbf\u0ca4\u0cc6. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0c82\u0ca4\u0cc2 \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cc1, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb9\u0cc0\u0cb0\u0ccb \u0c8e\u0c82\u0ca6\u0cc1 \u0cac\u0cbf\u0c82\u0cac\u0cbf\u0cb8\u0cbf\u0ca6\u0cb0\u0cc1.", "\u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c86 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6 \u0cae\u0cc1\u0c96 \u0ca8\u0cbe\u0ca8\u0cc6\u0cc2\u0cac\u0ccd\u0cac\u0ca8\u0cc7 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cc1. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cbe\u0c97 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0c9c\u0cc2\u0ca8\u0cbf\u0caf\u0cb0\u0ccd\u200c \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0ca4\u0cb0\u0cb9 \u0c87\u0ca4\u0ccd\u0ca4\u0cc1. \u0c86 \u0ca8\u0c82\u0ca4\u0cb0 \u0c95\u0ca5\u0cc6 \u0c95\u0cc7\u0cb3\u0ca6\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c95\u0ca5\u0cc6 \u0c95\u0cc7\u0cb3\u0ca6\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0c82\u0ca6\u0cb0\u0cc6 \u0c85\u0ca6\u0cc1 \"\u0c9f\u0c97\u0cb0\u0cc1'. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0cb8\u0cc2\u0cb0\u0cbf \u0cae\u0cc7\u0cb2\u0cbf\u0ca8 \u0ca8\u0c82\u0cac\u0cbf\u0c95\u0cc6. \u0c86\u0ca6\u0cb0\u0cc2 \u0cb8\u0cbf\u0ca8\u0cbf\u0cae\u0cbe \u0c86\u0cb0\u0c82\u0cad\u0cb5\u0cbe\u0c97\u0cc1\u0cb5\u0cbe\u0c97 \u0caa\u0cbe\u0ca4\u0ccd\u0cb0 \u0cb9\u0cc7\u0c97\u0cc6 \u0c9f\u0ccd\u0cb0\u0cbe\u0cb5\u0cc6\u0cb2\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cb8\u0cbf\u0cb7\u0ccd\u0ca0.\u00a0\u0cb5\u0cb8\u0cbf\u0cb7\u0ccd\u0ca0\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6\u0caf\u0cbe\u0c97\u0cb2\u0cc0, \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c95\u0cc1\u0ca4\u0cc2\u0cb9\u0cb2\u0cb5\u0cbe\u0c97\u0cb2\u0cc0 \u0c87\u0cb0\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cc6.", "\u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0c85\u0c9a\u0cbe\u0ca8\u0c95\u0ccd\u200c \u0c86\u0c97\u0cbf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \"\u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c86\u0cb8\u0c95\u0ccd\u0ca4\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0c97\u0cbe\u0caf\u0c95\u0ca8\u0cbe\u0c97\u0cac\u0cc7\u0c95\u0cc6\u0c82\u0cac \u0c86\u0cb8\u0cc6\u0caf\u0cb7\u0ccd\u0c9f\u0cc7 \u0c87\u0ca4\u0ccd\u0ca4\u0cc1. \u00a0\u0c86\u0ca6\u0cb0\u0cc6, \u0c85\u0c9a\u0cbe\u0ca8\u0c95\u0ccd\u200c \u0c86\u0c97\u0cbf \u0cac\u0c82\u0ca6\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cb0\u0ca1\u0cc1 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf \u0cb0\u0cb8\u0ccd\u0ca4\u0cc6\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0cb5\u0cbe\u0c97 \u0c9c\u0ca8 \u0cab\u0ccb\u0c9f\u0ccb, \u0c86\u0c9f\u0ccb\u0c97\u0ccd\u0cb0\u0cbe\u0cab\u0ccd \u0c8e\u0c82\u0ca6\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0cbe\u0c97, \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c86\u0cb8\u0cc6 \u0cb9\u0cc6\u0c9a\u0ccd\u0c9a\u0cbe\u0caf\u0cbf\u0ca4\u0cc1. \u0c85\u0ca6\u0cb0\u0c82\u0ca4\u0cc6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0caa\u0cbe\u0c95\u0cc7\u0c9f\u0ccd\u200c \u0cae\u0ca8\u0cbf \u0ca4\u0cb0\u0cb9\u0ca6 \u0cb8\u0c82\u0cad\u0cbe\u0cb5\u0ca8\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0cb9\u0cc7\u0c97\u0ccb \u0c9c\u0cc0\u0cb5\u0ca8 \u0cb8\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.", "\u0c87\u0cb7\u0ccd\u0c9f\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6 \u0c85\u0c82\u0ca6\u0cae\u0cc7\u0cb2\u0cc6 \u0c87\u0ca8\u0ccd\u0ca8\u0cc2 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6\u0caf\u0cca\u0c82\u0ca6\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc6\u0c9a\u0ccd\u0c9a\u0cc1 \u0cb6\u0ccd\u0cb0\u0cae \u0cb9\u0cbe\u0c95\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cc6' \u0c8e\u0c82\u0ca6\u0cc1 \u0ca4\u0cae\u0ccd\u0cae \u0c86\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6.\u00a0\u0cb8\u0ca6\u0ccd\u0caf \u0ca4\u0cc6\u0cb0\u0cc6\u0c95\u0c82\u0ca1\u0cbf\u0cb0\u0cc1\u0cb5 \"\u0c9f\u0c97\u0cb0\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb5\u0cb8\u0cbf\u0cb7\u0ccd\u0ca0 \u0c9a\u0cbf\u0c9f\u0ccd\u0c9f\u0cc6 \u0c8e\u0c82\u0cac \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0cb8\u0cc2\u0cb0\u0cbf\u0caf\u0cb5\u0cb0 \"\u0c95\u0ca1\u0ccd\u0ca1\u0cbf\u0caa\u0cc1\u0ca1\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c9c\u0cc2\u0ca8\u0cbf\u0caf\u0cb0\u0ccd\u200c \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0ca4\u0cb0\u0cb9 \u0cb5\u0cb8\u0cbf\u0cb7\u0ccd\u0ca0 \u0cb9\u0cbf\u0c82\u0ca6\u0cc6 \u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1 \u0cb9\u0cc6\u0c9a\u0ccd\u0c9a\u0cbf\u0ca8\u0cb5\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0c95\u0ccd\u0c95\u0cbf\u0cb2\u0ccd\u0cb2. \"\u0c95\u0ca1\u0ccd\u0ca1\u0cbf\u0caa\u0cc1\u0ca1\u0cbf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cb8\u0ccd\u0ca8\u0cc7\u0cb9\u0cbf\u0ca4 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0c85\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c85\u0cb5\u0ca8\u0ca8\u0ccd\u0ca8\u0cc1 \u0cac\u0cbf\u0ca1\u0cb2\u0cc1 \u0ca8\u0cbe\u0ca8\u0cc1 \u0cb8\u0cc6\u0c9f\u0ccd\u200c\u0c97\u0cc6 \u0cb9\u0ccb\u0ca6\u0cc6.", "\u0c86\u0c97 \u0cb8\u0cc2\u0cb0\u0cbf\u0caf\u0cb5\u0cb0\u0cc1, \"\u0cac\u0cbe, \u0cb9\u0cc7\u0c97\u0cc2 \u0c89\u0ca6\u0ccd\u0ca6\u0c95\u0ccd\u0c95\u0cbf\u0ca6\u0ccd\u0ca6\u0cc0\u0caf\u0cbe, \u0ca8\u0cbf\u0cb2\u0ccd\u0cb2\u0cc1' \u0c8e\u0c82\u0ca6\u0cc1 \u0cb9\u0cbf\u0c82\u0ca6\u0cc1\u0c97\u0ca1\u0cc6 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6\u0cb0\u0cc1. \u0c86\u0c97 \u0c85\u0cb5\u0cb0\u0cbf\u0c97\u0cc6 \u0ca8\u0ca8\u0ccd\u0ca8 \u0caa\u0cb0\u0cbf\u0c9a\u0caf\u0cb5\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u0c86 \u0cb8\u0cc0\u0ca8\u0ccd\u200c \u0ca8\u0c82\u0ca4\u0cb0\u0cb5\u0cc2 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0cb5\u0c82\u0ca4\u0cc6 \u0cb9\u0cc7\u0cb3\u0cbf\u0ca6\u0cb0\u0cc1. \u0c86\u0ca6\u0cb0\u0cc6, \u0ca5\u0cbf\u0caf\u0cc7\u0c9f\u0cb0\u0ccd\u200c \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0cac\u0c82\u0ca6 \u0ca8\u0ca8\u0c97\u0cc6 \u0cb8\u0cc1\u0cae\u0ccd\u0cae\u0ca8\u0cc6 \u0cb9\u0cbf\u0c82\u0ca6\u0cc6\u0cb2\u0ccd\u0cb2\u0ccb \u0ca8\u0cbf\u0c82\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cae\u0ca8\u0cb8\u0ccd\u0cb8\u0cc1 \u0c92\u0caa\u0ccd\u0caa\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c88\u0c97 \"\u0c9f\u0c97\u0cb0\u0cc1'\u0cb5\u0cbf\u0ca8\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0cb5\u0cc7 \u0cb8\u0cbf\u0c95\u0ccd\u0c95\u0cbf\u0ca6\u0cc6' \u0c8e\u0c82\u0ca6\u0cc1 \u0cab\u0ccd\u0cb2\u0ccd\u0caf\u0cbe\u0cb6\u0ccd\u200c\u0cac\u0ccd\u0caf\u0cbe\u0c95\u0ccd\u200c\u0c97\u0cc6 \u0c9c\u0cbe\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c8e\u0cb2\u0ccd\u0cb2\u0cbe \u0c93\u0c95\u0cc6, \u0cb5\u0cb8\u0cbf\u0cb7\u0ccd\u0ca0\u0c97\u0cc6 \u0cac\u0ccd\u0cb0\u0cc7\u0c95\u0ccd\u200c \u0c95\u0cc6\u0cc2\u0c9f\u0ccd\u0c9f \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0cc1\u0ca6\u0cc1 \u0c8e\u0c82\u0ca6\u0cb0\u0cc6, \"\u0c97\u0ccb\u0ca7\u0cbf \u0cae\u0cc8 \u0cac\u0ca3\u0ccd\u0ca3 \u0cb8\u0cbe\u0ca7\u0cbe\u0cb0\u0ca3 \u0cae\u0cc8\u0c95\u0c9f\u0ccd\u0c9f\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\"\u0c86 \u0cb8\u0cbf\u0ca8\u0cbf\u0cae\u0cbe \u0ca8\u0ca8\u0ccd\u0ca8 \u0ca8\u0cbf\u0ca6\u0ccd\u0ca6\u0cc6 \u0c95\u0cc6\u0ca1\u0cbf\u0cb8\u0ccd\u0ca4\u0cc1. \u0c85\u0cb5\u0ca4\u0ccd\u0ca4\u0cbf\u0ca8\u0cbf\u0c82\u0ca6 \u0c87\u0cb5\u0ca4\u0ccd\u0ca4\u0cbf\u0ca8\u0cb5\u0cb0\u0cc6\u0c97\u0cc2 \u0ca8\u0cbe\u0ca8\u0cc1 \u0cac\u0cbf\u0c9d\u0cbf \u0c87\u0cb0\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0cc6. \u0c8a\u0c9f, \u0ca4\u0cbf\u0c82\u0ca1\u0cbf \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0cae\u0cc0\u0cb0\u0cbf \u0c95\u0cc6\u0cb2\u0cb8 \u0c8e\u0c82\u0cac\u0cc1\u0ca6\u0cc1 \u0cb5\u0cbe\u0ca1\u0cbf\u0c95\u0cc6\u0caf\u0cbe\u0c97\u0cbf\u0ca6\u0cc6. \u0c87\u0cb5\u0ca4\u0ccd\u0ca4\u0cc1 \u0c92\u0c82\u0ca6\u0cc1 \u0ca6\u0cbf\u0ca8 \u0cb6\u0cc2\u0c9f\u0cbf\u0c82\u0c97\u0ccd\u200c \u0c95\u0ccd\u0caf\u0cbe\u0ca8\u0ccd\u0cb8\u0cb2\u0ccd\u200c \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb9\u0cc1\u0c9a\u0ccd\u0c9a\u0ca8\u0cbe\u0c97\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc1 \u0ca4\u0ccb\u0c9a\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0cc6\u0cb2\u0cb8\u0c95\u0ccd\u0c95\u0cc6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c85\u0ca1\u0cbf\u0c95\u0ccd\u0c9f\u0ccd \u0c86\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cb0\u0cbf\u0caf\u0cbe\u0c97\u0cbf \u0ca8\u0cbf\u0ca6\u0ccd\u0ca6\u0cc6 \u0cae\u0cbe\u0ca1\u0ca6\u0cc7 \u0c8e\u0cb0\u0ca1\u0cc2\u0cb5\u0cb0\u0cc6 \u0ca4\u0cbf\u0c82\u0c97\u0cb3\u0cbe\u0caf\u0cbf\u0ca4\u0cc1. \u0ca8\u0cbf\u0ca6\u0ccd\u0ca6\u0cc6 \u0c8f\u0ca8\u0cbf\u0ca6\u0ccd\u0ca6\u0cb0\u0cc2 \u0c97\u0cbe\u0ca1\u0cbf \u0cb0\u0ca8\u0ccd\u0ca8\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf\u0cb0\u0cc1\u0cb5\u0cbe\u0c97\u0cb7\u0ccd\u0c9f\u0cc7' \u0c8e\u0c82\u0ca6\u0cc1 \u0ca4\u0cbe\u0cb5\u0cc1 \u0cac\u0cbf\u0c9d\u0cbf \u0c87\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "* \u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8"], "title": "\u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c\u0ca8\u0cbf\u0c82\u0ca6 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c\u0ca8\u0ca4\u0ccd\u0ca4 ..."},
{"url": "https://www.udayavani.com/kannada/news/balcony-sandalwood-news/277186/positive-to-negative", "content": ["\"\u0c87\u0ca6\u0cc6\u0cc2\u0c82\u0ca6\u0cc1 \u0cae\u0cbe\u0ca4\u0cc1 \u0c95\u0cc7\u0cb3\u0ccd\u0cb3\u0ccb\u0c95\u0cc6 10 \u0cb5\u0cb0\u0ccd\u0cb7 \u0c95\u0cbe\u0ca6\u0cc1\u0cac\u0cbf\u0c9f\u0ccd\u0c9f\u0cc6 ...'\u00a0\u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c8e\u0c95\u0ccd\u0cb8\u0cc8\u0c9f\u0ccd\u200c \u0c86\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6 \u0ca7\u0ca8\u0c82\u0c9c\u0caf\u0ccd\u200c \u0c95\u0c82\u0ca0 \u0cb8\u0ccd\u0cb5\u0cb2\u0ccd\u0caa \u0c97\u0ca6\u0ccd\u0c97\u0ca6\u0cbf\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c95\u0cc6\u0cb2\u0cb5\u0cc1 \u0c95\u0ccd\u0cb7\u0ca3\u0c97\u0cb3 \u0cae\u0ccc\u0ca8\u0ca6 \u0ca8\u0c82\u0ca4\u0cb0, \"\u0ca8\u0c9f \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc6. \u0c92\u0c82\u0ca6\u0cc1 \u0ca6\u0cb6\u0c95\u0ca6 \u0c9c\u0cb0\u0ccd\u0ca8\u0cbf \u0c87\u0ca6\u0cc1. \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0cc6. \u0caf\u0cbe\u0cb5\u0cc6\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c87\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0cab\u0cc0\u0ca1\u0ccd\u200c\u0cac\u0ccd\u0caf\u0cbe\u0c95\u0ccd\u200c \u0cac\u0c82\u0ca6\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cbf\u0c95\u0ccd\u0c95\u0cb5\u0cb0\u0cc6\u0cb2\u0ccd\u0cb2\u0cbe \u0cb8\u0cc2\u0caa\u0cb0\u0ccd\u200c \u0c86\u0ccd\u0caf\u0c95\u0ccd\u0c9f\u0cbf\u0c82\u0c97 \u0c97\u0cc1\u0cb0\u0cc1 \u0c85\u0c82\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0cac\u0ccd\u0cac \u0ca8\u0c9f\u0ca8\u0cbf\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cc7 \u0c87\u0c82\u0ca4\u0cb9 \u0cae\u0cbe\u0ca4\u0cc1\u0c97\u0cb3\u0cc1. \u0c87\u0ca6\u0c95\u0ccd\u0c95\u0cbf\u0c82\u0ca4 \u0c87\u0ca8\u0ccd\u0ca8\u0cc7\u0ca8\u0cc1 \u0c95\u0cc7\u0cb3\u0cb2\u0cbf' \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ca8\u0c82\u0c9c\u0caf\u0ccd\u200c.", "\u0c92\u0cac\u0ccd\u0cac \u0ca8\u0c9f \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cc1, \u0cb9\u0cc0\u0cb0\u0ccb \u0c86\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cb3\u0cbf\u0cb5\u0cc6. \u0c86\u0ca6\u0cb0\u0cc6, \u0c92\u0cac\u0ccd\u0cac \u0cb9\u0cc0\u0cb0\u0ccb, \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c85\u0cb7\u0ccd\u0c9f\u0cc1 \u0cb8\u0cc1\u0cb2\u0cad\u0cb5\u0cb2\u0ccd\u0cb2. \u0c85\u0ca6\u0cb0\u0cb2\u0ccd\u0cb2\u0cc2 \u0ca7\u0ca8\u0c82\u0c9c\u0caf\u0ccd\u200c \u0c88\u0c97\u0cbe\u0c97\u0cb2\u0cc7 \u0c8f\u0cb3\u0cc6\u0c82\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb9\u0cc0\u0cb0\u0ccb \u0c86\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb5\u0cb5\u0cb0\u0cc1. \u0c85\u0c82\u0ca5\u0cb5\u0cb0\u0cc1 \u0c92\u0c82\u0ca6\u0cc1 \u0ca6\u0cbf\u0ca8 \u0ca1\u0cbe\u0cb2\u0cbf\u0caf\u0c82\u0ca4\u0cb9 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0ca8\u0cbf\u0c92\u0c95\u0ccd\u0c95\u0cc2 \u0ca7\u0cc8\u0cb0\u0ccd\u0caf \u0cac\u0cc7\u0c95\u0cc1. \u0c88 \u0ca7\u0cc8\u0cb0\u0ccd\u0caf \u0cb9\u0cc7\u0c97\u0cc6 \u0cac\u0c82\u0ca4\u0cc1 \u0cae\u0ca4\u0ccd\u0ca4\u0cc1 \u0caf\u0cbe\u0c95\u0cc6 \u0c86 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc6\u0ca8\u0cbf\u0cb8\u0cbf\u0ca4\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0caf\u0ca8\u0ccd\u0ca8\u0cc1 \u0c85\u0cb5\u0cb0 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cb0\u0cc6, \u0c85\u0cb5\u0cb0 \u0c89\u0ca4\u0ccd\u0ca4\u0cb0 \u0cb9\u0cc0\u0c97\u0cbf\u0ca6\u0cc6.", "\"\u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbe\u0c97\u0cb2\u0cc7 \u0ca8\u0ca8\u0ccd\u0ca8 \u0c95\u0cbe\u0cb2\u0ccd\u0c97\u0cc1\u0ca3 \u0cb8\u0cb0\u0cbf \u0c87\u0cb2\u0ccd\u0cb2, \u0ca8\u0ca8\u0ccd\u0ca8 \u0cb9\u0cbe\u0c95\u0ccd\u0c95\u0cca\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc6 \u0c93\u0ca1\u0cb2\u0ccd\u0cb2 \u0c85\u0c82\u0ca4 \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0cac\u0cb9\u0cb3 \u0cac\u0cc7\u0cb8\u0cb0\u0cb5\u0cbe\u0c97\u0cbf\u0cac\u0cbf\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c95\u0cc6\u0cb2\u0cb5\u0cb0\u0cc1 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0ccd\u0cb3\u0ccb\u0c95\u0cc6 \u0cac\u0c82\u0ca6\u0cb0\u0cc2, \u0ca8\u0cbe\u0ca8\u0cc1 \u0c95\u0ca5\u0cc6 \u0c95\u0cc7\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc7 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c93\u0ca6\u0cc1, \u0c9c\u0cbf\u0cae\u0ccd\u0cae\u0cc1 \u0c85\u0c82\u0ca4 \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc1 \u0cb9\u0ca4\u0ccb\u0c9f\u0cbf\u0caf\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0ccb\u0c95\u0cc6 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0c97 \u0c92\u0cae\u0ccd\u0cae\u0cc6 \u0cb8\u0cc2\u0cb0\u0cbf \u0c9c\u0cbf\u0cae\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95\u0cb0\u0cc1. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cae\u0cc1\u0c82\u0c9a\u0cc6\u0caf\u0cc2 \u0c85\u0cb5\u0cb0\u0cca\u0cae\u0ccd\u0cae\u0cc6 \u0cb8\u0cbf\u0c95\u0ccd\u0c95\u0cbf, \"\u0ca8\u0cbf\u0ca8\u0ccd\u0ca8 \u0ca8\u0ccb\u0ca1\u0ccd\u0ca4\u0cbf\u0ca6\u0ccd\u0cb0\u0cc6 \u0caa\u0cbe\u0ca4\u0ccd\u0cb0 \u0cac\u0cb0\u0cc0\u0cac\u0cc7\u0c95\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6' \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf \u0c8f\u0ca8\u0ca8\u0ccd\u0ca8\u0cbf\u0cb8\u0cbf\u0ca4\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \"\u0c92\u0c82\u0ca6\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cb0\u0ccb\u0cb2\u0ccd\u200c \u0c87\u0ca6\u0cc6 \u0cae\u0cbe\u0ca1\u0ccd\u0ca4\u0cc0\u0caf' \u0c8e\u0c82\u0ca6\u0cb0\u0cc1.", "\u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c8e\u0ca6\u0cb0\u0cc1 \u0caa\u0cbe\u0ca4\u0ccd\u0cb0 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6, \u0ca4\u0c95\u0ccd\u0cb7\u0ca3 \u0c8e\u0cb8\u0ccd\u200c \u0c85\u0c82\u0ca6\u0cc6. \u0ca8\u0ca8\u0c97\u0cc2 \u0cac\u0cc7\u0cb0\u0cc6 \u0c8f\u0ca8\u0cbe\u0ca6\u0cb0\u0cc2 \u0cae\u0cbe\u0ca1\u0cac\u0cc7\u0c95\u0cc1 \u0c85\u0ca8\u0cbf\u0cb8\u0cc1\u0ca4\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0c85\u0cb5\u0cb0\u0cc7 \u0cb6\u0cbf\u0cb5\u0ca3\u0ccd\u0ca3\u0ca8\u0ccd\u0ca8 \u0c95\u0cc7\u0cb3\u0cbf \u0cb9\u0cc7\u0cb3\u0ccd\u0ca4\u0cc0\u0ca8\u0cbf \u0c8e\u0c82\u0ca6\u0cb0\u0cc1. \u0c95\u0cc6\u0cb2\u0cb5\u0cc1 \u0ca6\u0cbf\u0ca8\u0ca6 \u0ca8\u0c82\u0ca4\u0cb0 \u0c8e\u0cb2\u0ccd\u0cb2\u0cb5\u0cc2 \u0c93\u0c95\u0cc6 \u0c86\u0caf\u0ccd\u0ca4\u0cc1. \u0c93\u0c95\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7, \u0cae\u0cca\u0ca6\u0cb2\u0cc1 \u0c97\u0ca1\u0ccd\u0ca1-\u0cae\u0cc0\u0cb8\u0cc6 \u0ca4\u0cc6\u0c97\u0cc6\u0caf\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb9\u0cc7\u0cb3\u0cbf\u0ca6\u0cb0\u0cc1. \"\u0c85\u0ca6\u0cc7 \u0ca8\u0cbf\u0ca8\u0ccd\u0ca8 \u0cab\u0cc0\u0c9a\u0cb0\u0ccd\u0c97\u0cc6 \u0c85\u0ca1\u0ccd\u0ca1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6' \u0c85\u0c82\u0ca4\u0cb2\u0cc2 \u0cb8\u0cc2\u0cb0\u0cbf \u0cb9\u0cc7\u0cb3\u0cbf\u0ca6\u0cb0\u0cc1. \u0cb2\u0cc1\u0c95\u0ccd\u200c \u0cac\u0ca6\u0cb2\u0cbe\u0caf\u0cbf\u0cb8\u0cbf\u0ca6\u0cc6. \u0ca6\u0cc7\u0cb9\u0cb5\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cab\u0cbf\u0c9f\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc6. \u0c87\u0ca6\u0cc7 \u0ca8\u0ca8\u0ccd\u0ca8 \u0c95\u0cc6\u0cc2\u0ca8\u0cc6\u0caf \u0c9a\u0cbf\u0ca4\u0ccd\u0cb0 \u0c85\u0ca8\u0ccd\u0ca8\u0ccb \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6 ...' \u0cac\u0cb9\u0cb3 \u0c8e\u0c95\u0ccd\u0cb8\u0cc8\u0c9f\u0ccd\u200c \u0c86\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1 \u0ca7\u0ca8\u0c82\u0c9c\u0caf\u0ccd\u200c.", "\"\u0c85\u0cb7\u0ccd\u0c9f\u0cc1 \u0ca6\u0cbf\u0ca8\u0c97\u0cb3 \u0c9f\u0cc0\u0c95\u0cc6\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cb0 \u0c95\u0cc6\u0cc2\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0cad\u0cb5\u0cbf\u0cb7\u0ccd\u0caf \u0c87\u0cb2\u0ccd\u0cb2 \u0c85\u0ca8\u0ccd\u0ca8\u0ccb \u0cae\u0cbe\u0ca4\u0cbf\u0c97\u0cc6 \u0c95\u0cc6\u0cb2\u0cb8\u0ca6\u0cbf\u0c82\u0ca6\u0cb2\u0cc7 \u0caa\u0ccd\u0cb0\u0cc2\u0cb5\u0ccd\u200c \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c8e\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0ccb\u0ca6\u0c95\u0ccd\u0c95\u0cc6 \u0cb9\u0cc0\u0cb0\u0ccb\u0ca8 \u0c95\u0cbe\u0cb2\u0ccd\u0c97\u0cc1\u0ca3\u0c95\u0ccd\u0c95\u0cbf\u0c82\u0ca4 \u0caa\u0cbe\u0ca4\u0ccd\u0cb0, \u0c95\u0ca5\u0cc6 \u0cae\u0ca4\u0ccd\u0ca4\u0cc1 \u0ca4\u0c82\u0ca1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c92\u0cac\u0ccd\u0cac\u0cb0\u0cbf\u0c82\u0ca6 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c85\u0ca5\u0cb5\u0cbe \u0cb8\u0ccb\u0cb2\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cb2\u0cc1 \u0c85\u0ca5\u0cb5\u0cbe \u0cb8\u0ccb\u0cb2\u0cb2\u0cc1 \u0cb8\u0cbe\u0cb5\u0cbf\u0cb0 \u0c95\u0cbe\u0cb0\u0ca3\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0cac\u0cb0\u0cc0 \u0c92\u0cac\u0ccd\u0cac \u0ca8\u0c9f \u0c85\u0cb7\u0ccd\u0c9f\u0cc7 \u0c95\u0cbe\u0cb0\u0ca3\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c87\u0ca1\u0cc0 \u0ca4\u0c82\u0ca1\u0ca6\u0cb5\u0cb0\u0cc1 \u0c92\u0cac\u0ccd\u0cac \u0ca8\u0c9f\u0ca8\u0ca8\u0ccd\u0ca8 \u0cae\u0cc7\u0cb2\u0cc6\u0ca4\u0ccd\u0ca4\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0cae\u0cc7\u0cb2\u0cc6\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca1\u0cbe\u0cb2\u0cbf \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c8e\u0cb2\u0ccd\u0cb2\u0cbe \u0c95\u0ca1\u0cc6 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0c85\u0ca6\u0cc1 \u0c92\u0c82\u0ca6\u0cc1 \u0ca4\u0c82\u0ca1\u0ca6 \u0ca4\u0cbe\u0c96\u0ca4\u0ccd\u0ca4\u0cc1. \u0c87\u0cb5\u0ca4\u0ccd\u0ca4\u0cc1 \u0c87\u0ca1\u0cc0 \u0ca4\u0c82\u0ca1\u0ca6 \u0c95\u0cc6\u0cb2\u0cb8\u0ca6\u0cbf\u0c82\u0ca6 \"\u0c9f\u0c97\u0cb0\u0cc1' \u0c97\u0cc6\u0ca6\u0ccd\u0ca6\u0cbf\u0ca6\u0cc6' \u0c8e\u0c82\u0ca6\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ca8\u0c82\u0c9c\u0caf\u0ccd\u200c. \u0cb8\u0cb0\u0cbf, \u0cae\u0cc1\u0c82\u0ca6\u0cc7\u0ca8\u0cc1? \u0c87\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0cb9\u0cc0\u0cb0\u0ccb \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cbe \u0c85\u0ca5\u0cb5\u0cbe \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0cc0\u0cae\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cbe \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c88 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0ca8\u0ccd\u0ca8\u0cc1 \u0c85\u0cb5\u0cb0 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cb0\u0cc6, \"\u0ca8\u0ca8\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0ca8\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ca8\u0c82\u0c9c\u0caf\u0ccd\u200c. \"\u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0cb5\u0cbe\u0c9f\u0ccd\u200c \u0ca8\u0cc6\u0c95\u0ccd\u0cb8\u0ccd\u0c9f\u0ccd \u0c85\u0c82\u0ca4 \u0ca8\u0ca8\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \"\u0c9f\u0c97\u0cb0\u0cc1' \u0c9a\u0cbf\u0ca4\u0ccd\u0cb0 \u0c92\u0c82\u0ca6\u0cc1 \u0c9c\u0cbe\u0c97\u0ca6\u0cb2\u0ccd\u0cb2\u0cbf \u0ca4\u0c82\u0ca6\u0cc1 \u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0cae\u0cc1\u0c82\u0ca6\u0cc6 \u0cb9\u0cc0\u0cb0\u0ccb \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8 \u0cae\u0cbe\u0ca1\u0cac\u0cc7\u0c95\u0cbe \u0c85\u0ca5\u0cb5\u0cbe \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cbe \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2.", "\u0c86 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cbf\u0caf\u0cc2 \u0c87\u0cb2\u0ccd\u0cb2. \u0c92\u0c82\u0ca6\u0c82\u0ca4\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0caa\u0cbe\u0cb8\u0cbf\u0c9f\u0cbf\u0cb5\u0cc6\u0cc2\u00a0\u0c85\u0ca5\u0cb5\u0cbe \u0ca8\u0cc6\u0c97\u0cc6\u0c9f\u0cbf\u0cb5\u0cc6\u0cc2 \u0c85\u0c82\u0ca4 \u0caf\u0ccb\u0c9a\u0cbf\u0cb8\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0 \u0cae\u0ca4\u0ccd\u0ca4\u0cc1 \u0ca4\u0c82\u0ca1 \u0cac\u0c82\u0ca6\u0cb0\u0cc6 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c96\u0c82\u0ca1\u0cbf\u0ca4\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \"\u0caf\u0c9c\u0cae\u0cbe\u0ca8' \u0cb8\u0cb9 \u0ca8\u0cbe\u0ca8\u0cc1 \u0cb9\u0cbe\u0c97\u0cc6\u0caf\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0c9a\u0cbf\u0ca4\u0ccd\u0cb0' \u0c8e\u0ca8\u0ccd\u0ca8\u0cc1\u0cb5 \u0ca7\u0ca8\u0c82\u0c9c\u0caf\u0ccd\u200c, \"\u0caf\u0c9c\u0cae\u0cbe\u0ca8' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0 \u0cb5\u0cbf\u0cb0\u0ccb\u0ca7\u0cbf\u0caf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\"\u0c87\u0ca6\u0cc1\u0cb5\u0cb0\u0cc6\u0c97\u0cc2 \u0ca1\u0cbe\u0cb2\u0cbf \u0caa\u0cbe\u0ca4\u0ccd\u0cb0 \u0c92\u0c82\u0ca6\u0cc1 \u0cb8\u0cb5\u0cbe\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0ca8\u0ccd\u0ca8\u0cc1 \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cbf \u0c87\u0ca8\u0ccd\u0ca8\u0cc7\u0ca8\u0ccb \u0cae\u0cbe\u0ca1\u0cac\u0cc7\u0c95\u0cc1. \u0cb9\u0cbe\u0c97\u0cc6 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0caa\u0cbe\u0ca4\u0ccd\u0cb0 \u0cb9\u0cc1\u0c9a\u0ccd\u0c9a\u0cc1 \u0cb9\u0ca4\u0ccd\u0ca4\u0cbf\u0cb8\u0cac\u0cc7\u0c95\u0cc1. \u0c86 \u0caa\u0cbe\u0ca4\u0ccd\u0cb0 \u0caf\u0cbe\u0cb0 \u0c95\u0ca1\u0cc6\u0caf\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0ca8\u0ca8\u0c97\u0cc2 \u0c87\u0ca6\u0cc6.\u00a0\u0c86 \u0c95\u0cc1\u0ca4\u0cc2\u0cb9\u0cb2\u0ca6\u0cbf\u0c82\u0ca6\u0cb2\u0cc7 \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ca8\u0c82\u0c9c\u0caf\u0ccd\u200c.", "\u0c85\u0cb5\u0cb0 \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0cb9\u0ccb\u0c97\u0ccb\u0ca6\u0cc1 \u0cac\u0cb9\u0cb3 \u0c95\u0cb7\u0ccd\u0c9f:\u00a0\u0cb8\u0cc2\u0cb0\u0cbf \u0cac\u0cbe\u0caf\u0cbf\u0caf\u0cbf\u0c82\u0ca6 \u0cb8\u0cc2\u0caa\u0cb0\u0ccd\u200c \u0c85\u0ca8\u0ccd\u0ca8\u0ccb \u0caa\u0ca6 \u0c95\u0cc7\u0cb3\u0ca6\u0cbf\u0ca6\u0ccd\u0ca6\u0cb0\u0cc6 \u0cb8\u0cae\u0cbe\u0ca7\u0cbe\u0ca8\u0cb5\u0cc7 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5 \u0ca7\u0ca8\u0c82\u0c9c\u0caf\u0ccd\u200c. \"\u0cb8\u0cc2\u0cb0\u0cbf \u0cac\u0cbe\u0caf\u0cb2\u0ccd\u0cb2\u0cbf \u0cb8\u0cc2\u0caa\u0cb0\u0ccd\u200c \u0c8e\u0ca8\u0ccd\u0ca8\u0cc1\u0cb5 \u0cae\u0cbe\u0ca4\u0cc1 \u0c95\u0cc7\u0cb3\u0ccd\u0cb3\u0ccb\u0ca6\u0c95\u0ccd\u0c95\u0cc7 \u0c8f\u0ca8\u0ccb \u0cb8\u0c82\u0ca4\u0ccb\u0cb7. \u0c85\u0cb5\u0cb0\u0cc1 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cac\u0cbe\u0cb0\u0cbf \u0cb8\u0cc2\u0caa\u0cb0\u0ccd\u200c \u0c85\u0ca8\u0ccd\u0ca8\u0cc1\u0cb5\u0cbe\u0c97\u0cb2\u0cc2, \u0c87\u0ca8\u0ccd\u0ca8\u0cc2 \u0c8f\u0ca8\u0ca8\u0ccd\u0ca8\u0ccb \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c85\u0ca8\u0cbf\u0cb8\u0cc1\u0ca4\u0cbf\u0ca4\u0ccd\u0ca4\u0cc1. \u0c95\u0cc6\u0cc2\u0ca8\u0cc6\u0c95\u0cc6\u0cc2\u0ca8\u0cc6\u0c97\u0cc6 \u0cb8\u0cc2\u0cb0\u0cbf \u0cac\u0cbe\u0caf\u0cbf\u0c82\u0ca6 \"\u0cb8\u0cc2\u0caa\u0cb0\u0ccd\u200c' \u0c85\u0c82\u0ca4 \u0c95\u0cc7\u0cb3\u0ca6\u0cbf\u0ca6\u0ccd\u0ca6\u0cb0\u0cc6 \u0cb8\u0cae\u0cbe\u0ca7\u0cbe\u0ca8 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c8e\u0cab\u200c\u0cb0\u0ccd\u0c9f\u0ccd\u200c \u0cb9\u0cbe\u0c95\u0cbf\u0ca6\u0cc6. \u0c87\u0ca8\u0ccd\u0ca8\u0cc1 \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0c82\u0ca4\u0cc2 \u0ca6\u0cc7\u0cb5\u0cb0\u0cc1 \u0c85\u0ca8\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cb0\u0cc1. \u0c85\u0cb5\u0cb0\u0cc6\u0ca6\u0cc1\u0cb0\u0cc1 \u0c8e\u0cb2\u0ccd\u0cb2\u0ca6\u0cb0\u0cb2\u0ccd\u0cb2\u0cc2 \u0ca8\u0cbe\u0cb5\u0cc1 \u0c9a\u0cbf\u0c95\u0ccd\u0c95\u0cb5\u0cb0\u0cc1.", "\u0cb5\u0caf\u0cb8\u0ccd\u0cb8\u0cc1, \u0c85\u0ca8\u0cc1\u0cad\u0cb5, \u0caf\u0cb6\u0cb8\u0ccd\u0cb8\u0cc1, \u0cae\u0cc6\u0c9a\u0ccd\u0caf\u0cc1\u0cb0\u0cbf\u0c9f\u0cbf ... \u0caf\u0cbe\u0cb5\u0cc1\u0ca6\u0cb0\u0cb2\u0ccd\u0cb2\u0cc2 \u0c85\u0cb5\u0cb0 \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0cb9\u0ccb\u0c97\u0ccb\u0ca6\u0cc1 \u0cac\u0cb9\u0cb3 \u0c95\u0cb7\u0ccd\u0c9f. \u0c85\u0c82\u0ca5\u0cb5\u0cb0\u0cc1 \u0ca8\u0cae\u0ccd\u0cae\u0ca8\u0ccd\u0ca8 \u0cac\u0cb9\u0cb3 \u0cab\u0ccd\u0cb0\u0cc6\u0c82\u0ca1\u0ccd\u0cb2\u0cbf\u0caf\u0cbe\u0c97\u0cbf \u0ca8\u0ccb\u0ca1\u0cbf\u0ca6\u0cb0\u0cc1. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0caf\u0ccd\u0caf\u0cc1\u0cb5 \u0ca6\u0cc3\u0cb6\u0ccd\u0caf\u0c97\u0cb3\u0cbf\u0cb5\u0cc6. \u0c85\u0ca6\u0cb0\u0cbf\u0c82\u0ca6 \u0c85\u0cb5\u0cb0 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0cac\u0cc7\u0cb8\u0cb0\u0cb5\u0cbe\u0caf\u0ccd\u0ca4\u0cc1 \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cc6. \u0ca8\u0ccb\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c95\u0ccd\u0cb7\u0cae\u0cc6 \u0c95\u0ccb\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0cac\u0ccd\u0cac \u0cb0\u0ccc\u0ca1\u0cbf \u0caa\u0cbe\u0ca4\u0ccd\u0cb0\u0cb5\u0cbe\u0c97\u0cbf \u0cb9\u0cbe\u0c97\u0cc6 \u0cae\u0cbe\u0ca4\u0cbe\u0ca1\u0cac\u0cc7\u0c95\u0cbe\u0caf\u0cbf\u0ca4\u0cc1. \u0c87\u0ca6\u0c95\u0ccd\u0c95\u0cc6 \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c8f\u0ca8\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0ccb \u0c8e\u0c82\u0cac \u0cad\u0caf\u0cb5\u0cbf\u0ca4\u0ccd\u0ca4\u0cc1. \u00a0\u0caa\u0cbe\u0ca4\u0ccd\u0cb0\u0ca6 \u0cac\u0cbe\u0caf\u0cb2\u0ccd\u0cb2\u0cbf \u0c85\u0c82\u0ca4\u0cb9 \u0cae\u0cbe\u0ca4\u0cc1\u0c97\u0cb3\u0cc1 \u0cb8\u0cb9\u0c9c, \u0c85\u0ca6\u0cb0\u0cbf\u0c82\u0ca6 \u0c8f\u0ca8\u0cc2 \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c85\u0cb5\u0cb0\u0cc7 \u0cb9\u0cc7\u0cb3\u0cbf\u0ca6\u0cb0\u0cc1. \u0c85\u0cb5\u0cb0 \u0cae\u0cc6\u0c9a\u0ccd\u0caf\u0cc1\u0cb0\u0cbf\u0c9f\u0cbf \u0cb2\u0cc6\u0cb5\u0cc6\u0cb2\u0ccd\u200c \u0ca8\u0cbf\u0c9c\u0c95\u0ccd\u0c95\u0cc2 \u0ca6\u0cc6\u0cc2\u0ca1\u0ccd\u0ca1\u0ca6\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ca8\u0c82\u0c9c\u0caf\u0ccd\u200c.", "* \u0c9a\u0cc7\u0ca4\u0ca8\u0ccd\u200c \u0ca8\u0cbe\u0ca1\u0cbf\u0c97\u0cc7\u0cb0\u0ccd\u200c"], "title": "\u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c\u0ca8\u0cbf\u0c82\u0ca6 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c\u0ca8\u0ca4\u0ccd\u0ca4 ..."},
{"url": "https://www.udayavani.com/kannada/news/balcony-sandalwood-news/273213/jedara-bale-is-50", "content": ["\u0ca1\u0cbe \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cad\u0cbf\u0ca8\u0caf\u0ca6 \"\u0c9c\u0cc7\u0ca1\u0cb0 \u0cac\u0cb2\u0cc6' \u0c9a\u0cbf\u0ca4\u0ccd\u0cb0\u0cb5\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf 50 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf\u0cb5\u0cc6. 1968\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \"\u0c9c\u0cc7\u0ca1\u0cb0 \u0cac\u0cb2\u0cc6'\u0caf\u0cc1 \u0cb9\u0cc7\u0c97\u0cc6 \u0c95\u0ca8\u0ccd\u0ca8\u0ca1\u0ca6 \u0cae\u0cca\u0ca6\u0cb2 \u0cac\u0cbe\u0c82\u0ca1\u0ccd\u200c \u0c9a\u0cbf\u0ca4\u0ccd\u0cb0 \u0c8e\u0c82\u0cac \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0caa\u0ca1\u0cc6\u0ca6\u0cbf\u0ca6\u0cc6\u0caf\u0ccb, \u0c85\u0ca6\u0cc7 \u0cb0\u0cc0\u0ca4\u0cbf \u0ca6\u0cc6\u0cc2\u0cb0\u0cc6-\u0cad\u0c97\u0cb5\u0cbe\u0ca8\u0ccd\u200c \u0c92\u0c9f\u0ccd\u0c9f\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0cc2 \u0cb9\u0ccc\u0ca6\u0cc1.", "\u0c88 \u0c9a\u0cbf\u0ca4\u0ccd\u0cb0 50 \u0cb5\u0cb0\u0ccd\u0cb7 \u0caa\u0cc2\u0cb0\u0cc8\u0cb8\u0cbf\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c87\u0ca6\u0cc7 \u0ca4\u0cbf\u0c82\u0c97\u0cb3 25\u0cb0\u0c82\u0ca6\u0cc1 \u0cac\u0cb8\u0cb5\u0ca8\u0c97\u0cc1\u0ca1\u0cbf\u0caf \u0cac\u0ccd\u0caf\u0cc2\u0c97\u0cb2\u0ccd\u200c \u0cb0\u0cbe\u0c95\u0ccd\u200c \u0c89\u0ca6\u0ccd\u0caf\u0cbe\u0ca8\u0cb5\u0ca8\u0ca6\u0cb2\u0ccd\u0cb2\u0cbf \"\u0ca6\u0cc6\u0cc2\u0cb0\u0cc6-\u0cad\u0c97\u0cb5\u0cbe\u0ca8\u0ccd\u200c 50' \u0c8e\u0c82\u0cac \u0cb8\u0cae\u0cbe\u0cb0\u0c82\u0cad\u0cb5\u0ca8\u0ccd\u0ca8\u0cc1 \u0c95\u0cb2\u0cbe\u0ca8\u0cae\u0ca8 \u0ca4\u0c82\u0ca1\u0cb5\u0cc1 \u0c86\u0caf\u0ccb\u0c9c\u0cbf\u0cb8\u0cbf\u0ca6\u0cc6. \u0c88 \u0c9c\u0ccb\u0ca1\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c82\u0ca6 \u0c86\u0caf\u0ccd\u0ca6 25 \u0c97\u0cc0\u0ca4\u0cc6\u0c97\u0cb3 \u0c97\u0cbe\u0caf\u0ca8 \u0c87\u0cb0\u0cc1\u0ca4\u0ccd\u0ca4\u0ca6\u0cc6.", "\u0c88 \u0cb8\u0cae\u0cbe\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c96\u0cc1\u0ca6\u0ccd\u0ca6\u0cc1 \u0cad\u0c97\u0cb5\u0cbe\u0ca8\u0ccd\u200c \u0c85\u0cb5\u0cb0\u0cc1 \u0cb9\u0cbe\u0c9c\u0cb0\u0cbf\u0ca6\u0ccd\u0ca6\u0cc1 \u0ca4\u0cae\u0ccd\u0cae \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca6\u0cc1 \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0c9a\u0cbf\u0ca4\u0ccd\u0cb0\u0ca6 \u0ca8\u0cbe\u0caf\u0c95\u0cbf \u0c9c\u0caf\u0c82\u0ca4\u0cbf \u0cb8\u0cb9 \u0cad\u0cbe\u0c97\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \"\u0cac\u0cbe\u0cb2\u0ccd\u0c95\u0ca8\u0cbf'\u0c97\u0cbe\u0c97\u0cbf \u0c9a\u0cbf\u0ca4\u0ccd\u0cb0 \u0cb0\u0cc2\u0caa\u0cc1\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6 \u0c8e\u0c82\u0ca6\u0cc1 \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0cad\u0c97\u0cb5\u0cbe\u0ca8\u0ccd\u200c.", "\"\u0c85\u0cb7\u0ccd\u0c9f\u0cc1 \u0cac\u0cc7\u0c97 50 \u0cb5\u0cb0\u0ccd\u0cb7 \u0c86\u0caf\u0ccd\u0ca4\u0cbe, \u0c97\u0cc6\u0cc2\u0ca4\u0ccd\u0ca4\u0cbe \u0c86\u0c97\u0ccd\u0cb2\u0cbf\u0cb2\u0ccd\u0cb2 ...':\u00a0\u0cb9\u0cbe\u0c97\u0c82\u0ca4 \u0c89\u0ca6\u0ccd\u0c97\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cad\u0c97\u0cb5\u0cbe\u0ca8\u0ccd\u200c. 1968\u0cb0\u0cb2\u0ccd\u0cb2\u0cbf \"\u0c9c\u0cc7\u0ca1\u0cb0 \u0cac\u0cb2\u0cc6' \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca6\u0cc6\u0cc2\u0cb0\u0cc6 \u0cae\u0ca4\u0ccd\u0ca4\u0cc1 \u0cad\u0c97\u0cb5\u0cbe\u0ca8\u0ccd\u200c \u0c87\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cbf\u0ca6\u0cb0\u0cc1. \u0c88\u0c97 \u0c86 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf 50 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf\u0cb5\u0cc6.", "\u0cb5\u0cbf\u0cb6\u0cc7\u0cb7\u0cb5\u0cc6\u0c82\u0ca6\u0cb0\u0cc6, \u0c86 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 50\u0ca8\u0cc7 \u0cb5\u0cb0\u0ccd\u0cb7\u0c95\u0ccd\u0c95\u0cc6, \u0cad\u0c97\u0cb5\u0cbe\u0ca8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 50\u0ca8\u0cc7 \u0c9a\u0cbf\u0ca4\u0ccd\u0cb0\u0cb5\u0cbe\u0ca6 \"\u0c86\u0ca1\u0cc1\u0cb5 \u0c97\u0cc6\u0cc2\u0c82\u0cac\u0cc6' \u0cb8\u0cb9 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb5\u0cbf\u0cb6\u0cc7\u0cb7.\"\u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, 50 \u0cb5\u0cb0\u0ccd\u0cb7\u0c97\u0cb3\u0cc1 \u0c95\u0cb3\u0cc6\u0ca6\u0cc1 \u0cb9\u0ccb\u0c97\u0cbf\u0ca6\u0ccd\u0ca6\u0cc7 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cb2\u0cbf\u0cb2\u0ccd\u0cb2. \"\u0c9c\u0cc7\u0ca1\u0cb0 \u0cac\u0cb2\u0cc6' \u0cae\u0cca\u0ca8\u0ccd\u0ca8\u0cc6\u0caf\u0cb7\u0ccd\u0c9f\u0cc7 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc7\u0ca8\u0ccb \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0c86 \u0c9a\u0cbf\u0ca4\u0ccd\u0cb0 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0ccd\u0ca6\u0cc7 \u0c92\u0c82\u0ca6\u0cc1 \u0cb8\u0ccd\u0cb5\u0cbe\u0cb0\u0cb8\u0ccd\u0caf\u0c95\u0cb0 \u0cb8\u0c82\u0c97\u0ca4\u0cbf.", "\u0c85\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0ca6\u0cc6\u0cc2\u0cb0\u0cc6 \u0c87\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \"\u0cb8\u0c82\u0ca7\u0ccd\u0caf\u0cbe\u0cb0\u0cbe\u0c97', \"\u0cb0\u0cbe\u0c9c\u0ca6\u0cc1\u0cb0\u0ccd\u0c97\u0ca6 \u0cb0\u0cb9\u0cb8\u0ccd\u0caf', \"\u0cae\u0c82\u0ca4\u0ccd\u0cb0\u0cbe\u0cb2\u0caf \u0cae\u0cb9\u0cbe\u0ca4\u0cc6\u00be' \u0cb9\u0cc0\u0c97\u0cc6 \u0c95\u0cc6\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c86\u0ca6\u0cb0\u0cc6, \u0c92\u0c9f\u0ccd\u0c9f\u0cbf\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c8f\u0ca8\u0cbe\u0ca6\u0cb0\u0cc2 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97, \u0c92\u0cae\u0ccd\u0cae\u0cc6 \"\u0ca1\u0cbe\u0c95\u0ccd\u0c9f\u0cb0\u0ccd\u200c \u0ca8\u0ccb' \u0c8e\u0c82\u0cac \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0ca8\u0c97\u0cc6 \u0cae\u0cc1\u0c82\u0c9a\u0cbf\u0ca8\u0cbf\u0c82\u0ca6\u0cb2\u0cc2 \u0caa\u0ca4\u0ccd\u0ca4\u0cc7\u0ca6\u0cbe\u0cb0\u0cbf \u0cae\u0ca4\u0ccd\u0ca4\u0cc1 \u0cb8\u0ccd\u0caa\u0cc8 \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cc1\u0cb5 \u0c97\u0cc0\u0cb3\u0cc1.", "\"\u0ca1\u0cbe\u0c95\u0ccd\u0c9f\u0cb0\u0ccd\u200c \u0ca8\u0ccb' \u0c9c\u0cc7\u0cae\u0ccd\u0cb8\u0ccd\u200c \u0cac\u0cbe\u0c82\u0ca1\u0ccd\u200c \u0cb8\u0cb0\u0ca3\u0cbf\u0caf \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0. \u0cac\u0cbf\u0ca1\u0cc1\u0cb5\u0cbf\u0ca6\u0ccd\u0ca6\u0cbe\u0c97\u0cb2\u0cc6\u0cb2\u0ccd\u0cb2\u0cbe \u0ca8\u0cbe\u0ca8\u0cc1, \u0ca6\u0cc6\u0cc2\u0cb0\u0cc6, \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb5\u0cb0\u0ca6\u0caa\u0ccd\u0caa\u0ca8\u0cb5\u0cb0\u0cc1 \u0cac\u0cc7\u0cb0\u0cc6 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5 \u0cb9\u0cb5\u0ccd\u0caf\u0cbe\u0cb8 \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0ca6\u0cc7 \u0ca4\u0cb0\u0cb9, \"\u0ca1\u0cbe\u0c95\u0ccd\u0c9f\u0cb0\u0ccd\u200c \u0ca8\u0ccb' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6\u0cb5\u0cc1 ...' \u0c8e\u0c82\u0ca6\u0cc1 \u0cab\u0ccd\u0cb2\u0cbe\u0cb6\u0ccd\u200c\u0cac\u0ccd\u0caf\u0cbe\u0c95\u0ccd\u200c\u0c97\u0cc6 \u0c9c\u0cbe\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0cad\u0c97\u0cb5\u0cbe\u0ca8\u0ccd\u200c. \"\u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf, \u0ca6\u0ccb\u0cb8\u0cc6 \u0ca4\u0cbf\u0ca8\u0ccd\u0ca8\u0ccb\u0ca6\u0cc1 \u0c85\u0cad\u0ccd\u0caf\u0cbe\u0cb8. \u0cae\u0ca6\u0cb0\u0cbe\u0cb8\u0ccd\u200c\u0ca8\u0cb2\u0ccd\u0cb2\u0cbf \u0ca1\u0ccd\u0cb0\u0cc8\u0cb5\u0ccd\u200c \u0c87\u0ca8\u0ccd\u200c \u0cb5\u0cc1\u0ca1\u0ccd\u200c\u0cb2\u0ccd\u0caf\u0cbe\u0c82\u0ca1\u0ccd\u0cb8\u0ccd\u200c \u0cb9\u0ccb\u0c9f\u0cc6\u0cb2\u0ccd\u200c\u0c97\u0cc6 \u0ca6\u0ccb\u0cb8\u0cc6 \u0ca4\u0cbf\u0ca8\u0ccd\u0ca8\u0ccb\u0ca6\u0c95\u0ccd\u0c95\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6\u0cb5\u0cc1.", "\u0ca6\u0ccb\u0cb8\u0cc6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe, \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c9a\u0cbf\u0ca4\u0ccd\u0cb0 \u0cae\u0cc6\u0c9a\u0ccd\u0c9a\u0cc1\u0c97\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0cad\u0cb0\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae \u0ca6\u0cc6\u0cc2\u0cb0\u0cc6, \"\u0ca8\u0cbe\u0cb5\u0cc1 \u0caf\u0cbe\u0c95\u0cc6 \u0c87\u0c82\u0ca5 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cbe\u0cb0\u0ca6\u0cc1' \u0c85\u0c82\u0ca4 \u0c95\u0cc7\u0cb3\u0cbf\u0cac\u0cbf\u0c9f\u0ccd\u0c9f\u0cb0\u0cc1. \u0ca6\u0ccb\u0cb8\u0cc6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cbf\u0c97\u0cc6 \u0c97\u0c82\u0c9f\u0cb2\u0cb2\u0ccd\u0cb2\u0cbf \u0c8f\u0ca8\u0ccb \u0cb8\u0cbf\u0c95\u0ccd\u0c95\u0cbf\u0c95\u0cc6\u0cc2\u0c82\u0ca1\u0c82\u0ca4\u0cbe\u0c97\u0cbf, \u0c95\u0cc6\u0cae\u0ccd\u0cae\u0cc1 \u0cac\u0c82\u0ca6\u0cc1, \u0ca8\u0c97\u0ccb\u0ca6\u0c95\u0ccd\u0c95\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0caf\u0cbe\u0c95\u0cc6 \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cbe\u0c97, \"\u0c8e\u0cb2\u0ccd\u0cb2\u0cbe\u0ca6\u0cb0\u0cc2 \u0c87\u0c82\u0ca5 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbe?' \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cb0\u0cc1.", "\u0c85\u0ca6\u0cc1 \u0ca8\u0cbf\u0c9c\u0cb5\u0cbe\u0ca6 \u0cae\u0cbe\u0ca4\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0cb9\u0cbf\u0c82\u0ca6\u0cbf\u0caf\u0ccb\u0cb0\u0cc7 \u0c86 \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0ccb\u0ca6\u0c95\u0ccd\u0c95\u0cc6 \u0cb9\u0cc6\u0ca6\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf \u0c85\u0cb5\u0cb0\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc1 \u0cb8\u0cb0\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0ca6\u0ca8\u0ccd\u0ca8\u0cc7 \u0cb8\u0cb5\u0cbe\u0cb2\u0cbe\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6 \u0ca6\u0cc6\u0cc2\u0cb0\u0cc6, \"\u0ca8\u0cc0\u0cb5\u0cc1 \u0cb9\u0cc2\u0c82 \u0c85\u0ca8\u0ccd\u0ca8\u0cbf, \u0ca8\u0cbe\u0cb5\u0cc1 \u0cae\u0cbe\u0ca1\u0ccd\u0ca4\u0cc0\u0cb5\u0cbf' \u0c8e\u0c82\u0ca6\u0cb0\u0cc1. \u0c85\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0ca1\u0cbe. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1, \"\u0cb9\u0cc2\u0c82 \u0c85\u0ca8\u0ccd\u0ca8\u0ccb\u0ca6\u0cc7\u0ca8\u0cc1, \u0c9c\u0cae\u0cbe\u0caf\u0cbf\u0cb8\u0cbf\u0cac\u0cbf\u0ca1\u0cbf' \u0c8e\u0c82\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0caa\u0ccd\u0cb0\u0caf\u0ca4\u0ccd\u0ca8 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1.", "\u0cb8\u0cc0\u0ca6\u0cbe \u0c92\u0c82\u0ca6\u0cc1 \u0caa\u0cc1\u0cb8\u0ccd\u0ca4\u0c95\u0ca6\u0c82\u0c97\u0ca1\u0cbf\u0c97\u0cc6 \u0cb9\u0ccb\u0c97\u0cbf, \u0c9c\u0cc7\u0cae\u0ccd\u0cb8\u0ccd\u200c \u0cac\u0cbe\u0c82\u0ca1\u0ccd\u200c \u0cb8\u0cb0\u0ca3\u0cbf\u0caf 11 \u0caa\u0cc1\u0cb8\u0ccd\u0ca4\u0c95 \u0ca4\u0c82\u0ca6\u0cc6. \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0ca6\u0cc6\u0cc2\u0cb0\u0cc6 \u0c95\u0cc2\u0ca4\u0cc1 \u0c9a\u0cbf\u0ca4\u0ccd\u0cb0\u0c95\u0ca5\u0cc6 \u0cae\u0cbe\u0ca1\u0cbf\u0ca6\u0cc6\u0cb5\u0cc1. \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbe\u0c97\u0cb2\u0cc7 \u0c95\u0cbe\u0ca6\u0c82\u0cac\u0cb0\u0cbf\u0caf\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5 \u0c95\u0cb2\u0cc6 \u0cb8\u0cbf\u0ca6\u0ccd\u0ca6\u0cbf\u0cb8\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c95\u0cc2\u0ca4\u0cc1 \u0c9a\u0cbf\u0ca4\u0ccd\u0cb0\u0c95\u0ca5\u0cc6 \u0cae\u0cbe\u0ca1\u0cbf \u0c9a\u0cbf\u0ca4\u0ccd\u0cb0 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0caf\u0cc7\u0cac\u0cbf\u0c9f\u0ccd\u0c9f\u0cc6\u0cb5\u0cc1 ...'. \"\u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cae\u0c97\u0cc6 \u0c86 \u0c95\u0cbe\u0cb2\u0c95\u0ccd\u0c95\u0cc6 \u0c86\u0ca6 \u0cac\u0c9c\u0cc6\u0c9f\u0ccd\u200c \u0c8e\u0cb0\u0ca1\u0cc2 \u0cae\u0cc1\u0c95\u0ccd\u0c95\u0cbe\u0cb2\u0cc1 \u0cb2\u0c95\u0ccd\u0cb7. \u0c9a\u0cbf\u0ca4\u0ccd\u0cb0\u0cb5\u0cc6\u0cb2\u0ccd\u0cb2\u0cbe \u0cae\u0cc1\u0c97\u0cbf\u0ca6\u0cc1, \u0c9a\u0cbf\u0ca4\u0ccd\u0cb0\u0ca6 \u0ca6\u0cbf\u0ca8\u0cbe\u0c82\u0c95 \u0cb8\u0cb9 \u0ca8\u0cbf\u0c97\u0ca6\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1.", "\u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa \u0ca6\u0cc1\u0ca1\u0ccd\u0ca1\u0cbf\u0ca8 \u0cb8\u0cae\u0cb8\u0ccd\u0caf\u0cc6 \u0c86\u0c97\u0cbf\u0ca4\u0ccd\u0ca4\u0cc1. 50 \u0cb8\u0cbe\u0cb5\u0cbf\u0cb0 \u0c95\u0cc6\u0cc2\u0ca1\u0ca6\u0cc7, \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cb8\u0cbf\u0c97\u0cc1\u0cb5\u0c82\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae \u0ca8\u0cc6\u0cb0\u0cb5\u0cbf\u0c97\u0cc6 \u0cac\u0c82\u0ca6\u0cb5\u0cb0\u0cc1 \u0caa\u0cbe\u0cb0\u0ccd\u0cb5\u0ca4\u0cae\u0ccd\u0cae \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c. \u0cb9\u0cbf\u0c82\u0ca6\u0cbf\u0ca8 \u0cb0\u0cbe\u0ca4\u0ccd\u0cb0\u0cbf \u0cb9\u0cc7\u0c97\u0ccb \u0ca6\u0cc1\u0ca1\u0ccd\u0ca1\u0cc1 \u0c95\u0cc6\u0cc2\u0c9f\u0ccd\u0c9f\u0cc1, \u0cae\u0cc2\u0cb0\u0cc1 \u0c85\u0c82\u0cac\u0cbe\u0cb8\u0cbf\u0ca1\u0cb0\u0ccd\u200c \u0c95\u0cbe\u0cb0\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0ca1\u0cac\u0ccd\u0cac\u0c97\u0cb3\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb8\u0cbe\u0c97\u0cbf\u0cb8\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb8\u0cc1\u0cb8\u0ccd\u0ca4\u0cbe\u0c97\u0cbf \u0cb9\u0ccb\u0caf\u0ccd\u0ca4\u0cc1. \u0cae\u0cc7\u0ca8\u0c95\u0cbe\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0ca4\u0cb0\u0c95\u0cb0 \u0c95\u0c9a\u0cc7\u0cb0\u0cbf\u0c97\u0cc6 \u0ca4\u0c82\u0ca6\u0cc1, \u0c85\u0cb2\u0ccd\u0cb2\u0cbf \u0caa\u0cc2\u0c9c\u0cc6 \u0cae\u0cbe\u0ca1\u0cbf\u0cb8\u0cbf, \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c95\u0ccd\u0c95\u0cc6 \u0cb8\u0cbe\u0c97\u0cbf\u0cb8\u0ccb\u0ca6\u0cc1 \u0cb5\u0cbe\u0ca1\u0cbf\u0c95\u0cc6.", "\u0c86\u0ca6\u0cb0\u0cc6, \u0ca4\u0ca1\u0cb5\u0cbe\u0c97\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0c9c\u0ca8 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0ca6\u0cc6\u0ca6\u0cc1\u0cb0\u0cc1 \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc1\u0cae\u0cbe\u0cb0\u0cc1 2 \u0cb8\u0cbe\u0cb5\u0cbf\u0cb0 \u0c9c\u0ca8 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0ca6 \u0c8e\u0ca6\u0cc1\u0cb0\u0cc1 \u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb2\u0ccd\u0cb2\u0cbf \u0c97\u0cb2\u0cbe\u0c9f\u0cc6\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0ca8\u0cbe\u0cb5\u0cc1 \u0cb5\u0cbf\u0ca4\u0cb0\u0c95\u0cb0 \u0c95\u0c9a\u0cc7\u0cb0\u0cbf\u0c97\u0cc6 \u0caa\u0ccd\u0cb0\u0cbf\u0c82\u0c9f\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7, \u0caa\u0cc2\u0c9c\u0cc6 \u0c87\u0cb2\u0ccd\u0cb2\u0ca6\u0cc6 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cbe\u0caf\u0cbf\u0ca4\u0cc1. \u0c95\u0cc6\u0cc2\u0ca8\u0cc6\u0c97\u0cc6 11 \u0c97\u0c82\u0c9f\u0cc6\u0c97\u0cc6 \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1. \u0c9c\u0ca8 \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0cbf, \u0c95\u0cbe\u0cb2\u0cc1\u00a4\u0cb3\u0cbf\u0ca4\u0cb5\u0cbe\u0c97\u0cbf, \u0c92\u0cac\u0ccd\u0cac\u0cb0\u0cc1 \u0caa\u0ccd\u0cb0\u0cbe\u0ca3 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0caf\u0cbf\u0ca4\u0cc1.", "\u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0cae\u0cc1\u0c97\u0cbf\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0 \u0cac\u0c97\u0ccd\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cae\u0cbe\u0ca4\u0cc1\u0c97\u0cb3\u0cc1 \u0c95\u0cc7\u0cb3\u0cbf \u0cac\u0c82\u0ca6\u0cb5\u0cc1. \u0c9a\u0cbf\u0ca4\u0ccd\u0cb0 \u0c92\u0c82\u0ca5\u0cb0\u0cbe \u0cae\u0c9c\u0cbe \u0c87\u0ca6\u0cc6 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0c8e\u0cb2\u0ccd\u0cb2 \u0c95\u0ca1\u0cc6 \u0cac\u0c82\u0ca4\u0cc1. \u0c9a\u0cbf\u0ca4\u0ccd\u0cb0 \u0cae\u0cc7\u0ca8\u0c95\u0cbe\u0ca6\u0cb2\u0ccd\u0cb2\u0cbf \u0c8f\u0cb3\u0cc1 \u0cb5\u0cbe\u0cb0\u0c97\u0cb3 \u0c95\u0cbe\u0cb2 \u0cb9\u0ccc\u0cb8\u0ccd\u200c\u0cab\u200c\u0cc1\u0cb2\u0ccd\u200c \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0c95\u0c82\u0ca1\u0cbf\u0ca4\u0cc1. \u0c9a\u0cbf\u0ca4\u0ccd\u0cb0 \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c92\u0c82\u0ca6\u0cc1 \u0c9f\u0ccd\u0cb0\u0cc6\u0c82\u0ca1\u0ccd\u200c \u0cb8\u0cc6\u0c9f\u0cb0\u0ccd\u200c \u0cb8\u0cb9 \u0c86\u0caf\u0cbf\u0ca4\u0cc1. \u0cac\u0cb0\u0cc0 \u0ca1\u0cac\u0ccd\u0cac\u0cbf\u0c82\u0c97\u0ccd\u200c\u0ca8\u0cbf\u0c82\u0ca6\u0cb2\u0cc7 \u0ca8\u0cae\u0c97\u0cc6 \u0c86 \u0c95\u0cbe\u0cb2\u0c95\u0ccd\u0c95\u0cc6 2 \u0cb2\u0c95\u0ccd\u0cb7 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c86\u0cae\u0cc7\u0cb2\u0cc6 \u0c92\u0c82\u0ca6\u0cb0 \u0cb9\u0cbf\u0c82\u0ca6\u0cc6\u0cc2\u0c82\u0ca6\u0cc1 \u0cae\u0cc2\u0cb0\u0cc1 \u0cac\u0cbe\u0c82\u0ca1\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0cc6\u0cb5\u0cc1' \u0c8e\u0c82\u0ca6\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cad\u0c97\u0cb5\u0cbe\u0ca8\u0ccd\u200c."], "title": "\u0c9c\u0cc7\u0ca1\u0cb0 \u0cac\u0cb2\u0cc6\u0c97\u0cc6 50"},
{"url": "https://www.udayavani.com/kannada/news/balcony-sandalwood-news/271864/3-peg-song-was-not-chandan-shetty", "content": ["\"\u0cae\u0cc2\u0cb0\u0cc7 \u0cae\u0cc2\u0cb0\u0cc1 \u0caa\u0cc6\u0c97\u0ccd\u200c\u0c97\u0cc6 \u0ca4\u0cb2\u0cc6 \u0c97\u0cbf\u0cb0\u0c97\u0cbf\u0cb0 \u0c97\u0cbf\u0cb0\u0c97\u0cbf\u0cb0 \u0c85\u0c82\u0ca6\u0cbf\u0ca6\u0cc6...'\u00a0\"3 \u0caa\u0cc6\u0c97\u0ccd\u200c' \u0c86\u0cb2\u0ccd\u0cac\u0c82\u0ca8 \u0c85\u0ca4\u0ccd\u0caf\u0c82\u0ca4 \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0ca6 \u0c88 \u0cb0\u0ccd\u0caf\u0cbe\u0caa\u0ccd\u200c \u0cb8\u0cbe\u0c82\u0c97\u0ccd\u200c \u0c95\u0cc7\u0cb3\u0cbf\u0ca6\u0cbe\u0c95\u0ccd\u0cb7\u0ca3, \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c9a\u0c82\u0ca6\u0ca8\u0ccd\u200c\u0cb6\u0cc6\u0c9f\u0ccd\u0c9f\u0cbf \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca6\u0cc6\u0cc2\u0c82\u0ca6\u0cc7 \u0cb9\u0cbe\u0ca1\u0cbf\u0ca8 \u0cae\u0cc2\u0cb2\u0c95 \u0c9a\u0c82\u0ca6\u0ca8\u0ccd\u200c\u0cb6\u0cc6\u0c9f\u0ccd\u0c9f\u0cbf \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca6\u0ccd\u0ca6\u0c82\u0ca4\u0cc2 \u0cb8\u0cc1\u0cb3\u0ccd\u0cb3\u0cb2\u0ccd\u0cb2. \u0c86\u0ca6\u0cb0\u0cc6, \u0c88 \u0cb9\u0cbe\u0ca1\u0cc1 \u0cb8\u0cc2\u0caa\u0cb0\u0ccd\u200c\u0cb9\u0cbf\u0c9f\u0ccd\u200c \u0c86\u0c97\u0ccb\u0c95\u0cc6 \u0c95\u0cbe\u0cb0\u0ca3 \u0c9a\u0c82\u0ca6\u0ca8\u0ccd\u200c\u0cb6\u0cc6\u0c9f\u0ccd\u0c9f\u0cbf \u0c92\u0cac\u0ccd\u0cac\u0cb0\u0cc7 \u0c95\u0cbe\u0cb0\u0ca3\u0cb5\u0cb2\u0ccd\u0cb2, \u0ca4\u0cbe\u0cb5\u0cc2 \u0c95\u0cbe\u0cb0\u0ca3 \u0c85\u0c82\u0ca4 \u0caf\u0cc1\u0cb5 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb5\u0cbf\u0c9c\u0cc7\u0ca4\u0ccd\u200c \u0c95\u0cc3\u0cb7\u0ccd\u0ca3.", "\u0cb9\u0cbe\u0c97\u0c82\u0ca4 \u0cb8\u0ccd\u0cb5\u0ca4\u0c83 \u0c85\u0cb5\u0cb0\u0cc7 \u0cae\u0cbe\u0ca7\u0ccd\u0caf\u0cae \u0cae\u0cc1\u0c82\u0ca6\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cb5\u0cbf\u0c9c\u0cc7\u0ca4\u0ccd\u200c \u0c95\u0cc3\u0cb7\u0ccd\u0ca3. \u0c87\u0cb5\u0cb0\u0cc1 \u0cac\u0cc7\u0cb0\u0cbe\u0cb0\u0cc2 \u0c85\u0cb2\u0ccd\u0cb2, \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb8\u0cb0\u0ccd\u0c9c\u0cbe \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf\u0cad\u0cc6. \u0c87\u0c82\u0ca6\u0cc1 \"\u0cae\u0cc2\u0cb0\u0cc7 \u0cae\u0cc2\u0cb0\u0cc1 \u0caa\u0cc6\u0c97\u0ccd\u200c\u0c97\u0cc6 ...' \u0cb9\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0c85\u0cb5\u0cb0 \u0cb6\u0ccd\u0cb0\u0cae\u0cb5\u0cc2 \u0c87\u0ca6\u0cc6. \u0c86\u0ca6\u0cb0\u0cc6, \u0c85\u0ca6\u0cc7\u0c95\u0ccb, \u0cb5\u0cbf\u0c9c\u0cc7\u0ca4\u0ccd\u200c \u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0cb9\u0cc6\u0cb8\u0cb0\u0cc1 \u0cae\u0cbe\u0ca4\u0ccd\u0cb0 \u0c8e\u0cb2\u0ccd\u0cb2\u0cc2 \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cac\u0cb9\u0cb3\u0cb7\u0ccd\u0c9f\u0cc1 \u0c9c\u0ca8\u0cb0\u0cbf\u0c97\u0cc6 \"3 \u0caa\u0cc6\u0c97\u0ccd\u200c' \u0cb9\u0cbe\u0ca1\u0cc1 \u0cb9\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0cb5\u0cbf\u0c9c\u0cc7\u0ca4\u0ccd\u200c\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cbf\u0c82\u0ca6 \u0c85\u0ca8\u0ccd\u0ca8\u0ccb\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.", "\u0c86 \u0c95\u0cc1\u0cb0\u0cbf\u0ca4\u0cc1, \u0cb8\u0ccd\u0cb5\u0ca4\u0c83 \u0cb5\u0cbf\u0c9c\u0cc7\u0ca4\u0ccd\u200c \u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc7 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \"3 \u0caa\u0cc6\u0c97\u0ccd\u200c' \u0c86\u0cb2\u0ccd\u0cac\u0c82 \u0cb8\u0cbe\u0c82\u0c97\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0cc6. \u0c86 \u0cac\u0c97\u0ccd\u0c97\u0cc6 \u0c96\u0cc1\u0cb7\u0cbf\u0caf\u0cc2 \u0c87\u0ca6\u0cc6. \u0c86\u0ca6\u0cb0\u0cc6, \u0c9a\u0c82\u0ca6\u0ca8\u0ccd\u200c \u0cb6\u0cc6\u0c9f\u0ccd\u0c9f\u0cbf \u0c85\u0cb5\u0cb0 \u0cb9\u0cc6\u0cb8\u0cb0\u0cc7 \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0caf\u0cbe\u0cb0\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cbe\u0cb0\u0ccb, \u0c85\u0cb5\u0cb0\u0cc7 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0ca4\u0cc6\u0cb0\u0cc6 \u0cb9\u0cbf\u0c82\u0ca6\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb5\u0cb0\u0ccd\u0caf\u0cbe\u0cb0\u0cc2 \u0cb9\u0cc6\u0c9a\u0ccd\u0c9a\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0ca6\u0cc6 \u0ca4\u0cc6\u0cb0\u0cc6\u0cb9\u0cbf\u0c82\u0ca6\u0cc6 \u0cb8\u0cb0\u0cbf\u0caf\u0cc1\u0ca4\u0ccd\u0ca4\u0cbe\u0cb0\u0cc6. \u0c86 \u0cb9\u0cbe\u0ca1\u0cbf\u0c97\u0cc6 \u0cb8\u0c82\u0c97\u0cc0\u0ca4 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac \u0cb9\u0cc6\u0cae\u0ccd\u0cae\u0cc6 \u0ca8\u0ca8\u0ccd\u0ca8\u0ca6\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c.", "\u0cb5\u0cbf\u0c9c\u0cc7\u0ca4\u0ccd\u200c \u0cb9\u0cc7\u0cb3\u0cc1\u0cb5\u0c82\u0ca4\u0cc6, \"3 \u0caa\u0cc6\u0c97\u0ccd\u200c'\u0c97\u0cc6 \u0c85\u0cb5\u0cb0\u0cc1 \u0cb8\u0c82\u0c97\u0cc0\u0ca4 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cc1 2010\u0cb0\u0cb2\u0ccd\u0cb2\u0c82\u0ca4\u0cc6. \"\u0c86\u0c97\u0cbf\u0ca8\u0ccd\u0ca8\u0cc2 \u0c9a\u0c82\u0ca6\u0ca8\u0ccd\u200c\u0cb9\u0cbe\u0ca1\u0ccb\u0c95\u0cc6 \u0cac\u0cb0\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0c92\u0cae\u0ccd\u0cae\u0cc6 \u0cb8\u0cbf\u0c95\u0ccd\u0c95\u0cbe\u0c97, \u0caf\u0cbe\u0cb5 \u0cae\u0ccd\u0caf\u0cc2\u0cb8\u0cbf\u0c95\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0caf \u0c85\u0c82\u0ca6\u0cbe\u0c97, \u0cb8\u0cc2\u0cb0\u0c9c\u0ccd\u200c \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0ca8\u0cbe\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6 \u0c92\u0c82\u0ca6\u0cb7\u0ccd\u0c9f\u0cc1 \u0c9f\u0ccd\u0caf\u0cc2\u0ca8\u0ccd\u0cb8\u0ccd\u200c \u0c95\u0cc7\u0cb3\u0cbf\u0cb8\u0cbf\u0ca6\u0ccd\u0ca6\u0cc6. \u0c86\u0c97\u0cb2\u0cc7, 2012 \u0cb0\u0cb2\u0ccd\u0cb2\u0cbf \"\u0cae\u0cc2\u0cb0\u0cc7 \u0cae\u0cc2\u0cb0\u0cc1 \u0caa\u0cc6\u0c97\u0ccd\u200c\u0c97\u0cc6 \u0ca4\u0cb2\u0cc6 ...' \u0cb8\u0cbe\u0cb9\u0cbf\u0ca4\u0ccd\u0caf \u0cac\u0cb0\u0cc6\u0ca6. \u0cb8\u0cc1\u0cae\u0ccd\u0cae\u0ca8\u0cc6 \u0cb0\u0cc6\u0c95\u0cbe\u0cb0\u0ccd\u0ca1\u0ccd\u200c \u0cae\u0cbe\u0ca1\u0cbf\u0ca6\u0ccd\u0cb5\u0cbf. \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c9f\u0cc0\u0cae\u0ccd\u200c \u0c87\u0cb0\u0cb2\u0cbf\u0cb2\u0ccd\u0cb2.", "\u0c95\u0ccd\u0caf\u0cbe\u0cae\u0cc6\u0cb0\u0cbe\u0cae\u0cc6\u0ca8\u0ccd\u200c, \u0c8e\u0ca1\u0cbf\u0c9f\u0cb0\u0ccd\u200c \u0caf\u0cbe\u0cb0\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0ccd\u0ca6\u0cb0\u0cbf\u0c82\u0ca6 \u0c86\u0cb0\u0cc1 \u0cb5\u0cb0\u0ccd\u0cb7 \u0cb9\u0cbe\u0c97\u0cc7 \u0c86 \u0cb9\u0cbe\u0ca1\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0ca8\u0c82\u0ca4\u0cb0 \u0c92\u0c82\u0ca6\u0cc1 \u0c9f\u0cc0\u0cae\u0ccd\u200c \u0cb0\u0cc6\u0ca1\u0cbf\u0caf\u0cbe\u0caf\u0ccd\u0ca4\u0cc1. \u0caa\u0cac\u0ccd\u200c\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb8\u0cbe\u0c82\u0c97\u0ccd\u200c \u0c95\u0cc7\u0cb3\u0cc1\u0cb5\u0c82\u0ca4\u0cbe\u0c97\u0cac\u0cc7\u0c95\u0cc1 \u0c85\u0c82\u0ca4 \"3\u0caa\u0cc6\u0c97\u0ccd\u200c' \u0cb0\u0ccd\u0caf\u0cbe\u0caa\u0ccd\u200c \u0cb8\u0cbe\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0cb5\u0cbf. 2016\u0cb0\u0cb2\u0ccd\u0cb2\u0cbf \u0c86 \u0cb9\u0cbe\u0ca1\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c97\u0cc6\u0cc2\u0c82\u0ca1\u0cc1 \u0cb9\u0cca\u0cb0\u0cac\u0c82\u0ca4\u0cc1. \u0c85\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb6\u0ccd\u0cb0\u0cae \u0cb9\u0cbe\u0c95\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c8e\u0cb2\u0ccd\u0cb2\u0cc2 \u0cb9\u0cc6\u0cb8\u0cb0\u0cc1 \u0cac\u0c82\u0ca6\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0cac\u0cc7\u0cb8\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c.", "\u0c88\u0c97 \u0c9a\u0c82\u0ca6\u0ca8\u0ccd\u200c\u0c97\u0cc6 \u0c95\u0cbe\u0cb2\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc2, \u0cb8\u0cb0\u0cbf\u0caf\u0cbe\u0c97\u0cbf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0ca6\u0cc6, \u0cac\u0cc7\u0cb0\u0cc6\u0caf\u0cb5\u0cb0\u0cbf\u0c97\u0cc6 \u0cab\u0ccb\u0ca8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0c86\u0cb0\u0ccb\u0caa\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c. \"\u0cac\u0cb9\u0cb3 \u0cac\u0cc7\u0cb8\u0cb0\u0cb5\u0cbe\u0caf\u0ccd\u0ca4\u0cc1. \u0ca8\u0cbe\u0ca8\u0cc2 \u0cb8\u0cc1\u0cae\u0ccd\u0cae\u0ca8\u0cbe\u0ca6\u0cc6. \u0c8e\u0cb7\u0ccd\u0c9f\u0ccb \u0c9c\u0ca8, \u0ca8\u0cbe\u0ca8\u0cc1 \u0cb9\u0cc7\u0cb3\u0cbf\u0ca6\u0cbe\u0c97\u0cb2\u0cb7\u0ccd\u0c9f\u0cc7, \"\u0c86 \u0cb9\u0cbe\u0ca1\u0cbf\u0c97\u0cc6 \u0ca8\u0cc0\u0ca8\u0cbe \u0cb8\u0c82\u0c97\u0cc0\u0ca4 \u0c95\u0cc6\u0cc2\u0c9f\u0ccd\u0c9f\u0cbf\u0cb0\u0ccb\u0ca6\u0cc1' \u0c85\u0c82\u0ca4 \u0cb9\u0cc7\u0cb3\u0ccd\u0cb3\u0ccb\u0cb0\u0cc1. \u0c92\u0c82\u0ca6\u0c82\u0ca4\u0cc2 \u0ca8\u0cbf\u0c9c, \u0cab\u0ccd\u0cb0\u0cc6\u0c82\u0ca1\u0ccd\u200c\u0cb6\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0cb5\u0cbf.\u0c86 \u0caa\u0ccd\u0cb0\u0cbe\u0c9c\u0cc6\u0c95\u0ccd\u0c9f\u0ccd \u0cab\u0cc8\u0cb2\u0ccd\u200c \u0ca8\u0ca8\u0ccd\u0ca8 \u0cac\u0cb3\u0cbf \u0c87\u0ca6\u0cc6. \u0cb0\u0cc8\u0c9f\u0ccd\u0cb8\u0ccd\u200c \u0ca8\u0ca8\u0ccd\u0ca8\u0ca6\u0cc7. \u0c85\u0ca6\u0cb0 \u0cb8\u0c82\u0caa\u0cbe\u0ca6\u0ca8\u0cc6 \u0c8e\u0cb7\u0ccd\u0c9f\u0cbe\u0c97\u0cbf\u0ca6\u0cc6 \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.", "\u0ca8\u0ca8\u0c97\u0cc6 \u0c95\u0cc7\u0cb5\u0cb2 15 \u0cb8\u0cbe\u0cb5\u0cbf\u0cb0 \u0cb0\u0cc1\u0caa\u0cbe\u0caf\u0cbf \u0cb8\u0c82\u0cad\u0cbe\u0cb5\u0ca8\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0ccd\u0c9f\u0cc7\u0c9c\u0ccd\u200c \u0cb6\u0ccb\u0c97\u0cb3\u0cc1 \u0ca8\u0ca1\u0cc6\u0ca6\u0cbf\u0cb5\u0cc6. \u0cb9\u0cbe\u0ca1\u0cc1 \u0caa\u0cbe\u0caa\u0ccd\u0caf\u0cc1\u0cb2\u0cb0\u0ccd\u200c \u0c86\u0c97\u0cbf\u0ca6\u0cc6. \u0c86\u0ca6\u0cb0\u0cc6, \u0c9a\u0c82\u0ca6\u0ca8\u0ccd\u200c \u0cb6\u0cc6\u0c9f\u0ccd\u0c9f\u0cbf \u0c8e\u0cb2\u0ccd\u0cb2\u0cc2 \u0ca8\u0ca8\u0ccd\u0ca8 \u0cb9\u0cc6\u0cb8\u0cb0\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2\u0cb5\u0cc7\u0c95\u0cc6 \u0c8e\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0cc7\u0cb3\u0ccd\u0cb3\u0ccb\u0c95\u0cc1 \u0cb9\u0ccb\u0c97\u0cbf\u0cb2\u0ccd\u0cb2. \u0ca8\u0cbe\u0ca8\u0cc6\u0cc2\u0cac\u0ccd\u0cac \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0c86 \u0cb9\u0cbe\u0ca1\u0cbf\u0c97\u0cbf\u0c82\u0ca4\u0cb2\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb9\u0cbe\u0ca1\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cac\u0cb2\u0ccd\u0cb2\u0cc6' \u0c8e\u0c82\u0ca6\u0cc1 \u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cbf\u0c82\u0ca6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c.", "\u0c87\u0ca8\u0ccd\u0ca8\u0cc1 \u0cb9\u0ca3\u0ca6 \u0cb5\u0cbf\u0cb7\u0caf\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c85\u0cb5\u0cb0\u0cc1, \"\u0caf\u0cc2 \u0c9f\u0ccd\u0caf\u0cc2\u0cac\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb5\u0cc0\u0c95\u0ccd\u0cb7\u0ca3\u0cc6\u0caf\u0cbe\u0c97\u0cbf\u0ca6\u0cc6. \u0c8e\u0cb7\u0ccd\u0c9f\u0cc1 \u0cb9\u0ca3 \u0cac\u0c82\u0ca6\u0cbf\u0ca6\u0cc6 \u0c8e\u0c82\u0cac \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0cb8\u0c82\u0cad\u0cbe\u0cb5\u0ca8\u0cc6 \u0cb9\u0ccb\u0c97\u0cb2\u0cbf, \u0cae\u0cbe\u0ca1\u0cbf\u0ca6 \u0c95\u0cc6\u0cb2\u0cb8 \u0cac\u0c97\u0ccd\u0c97\u0cc6 \u0cb9\u0cc6\u0cb8\u0cb0\u0cc1 \u0c95\u0cc2\u0ca1 \u0c87\u0cb2\u0ccd\u0cb2. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5\u0cbe\u0c97, \u0c87\u0ca6\u0cb0\u0cbf\u0c82\u0ca6 \u0cac\u0c82\u0ca6 \u0cb9\u0ca3\u0cb5\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cb0\u0cc2 \u0cb9\u0c82\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca3 \u0c8e\u0c82\u0cac \u0cae\u0cbe\u0ca4\u0cbe\u0c97\u0cbf\u0ca4\u0ccd\u0ca4\u0cc1.", "\u0c86\u0ca6\u0cb0\u0cc6, \u0cab\u0ccd\u0cb0\u0cc6\u0c82\u0ca1\u0ccd\u200c\u0cb6\u0cbf\u0caa\u0ccd\u200c\u0ca8\u0cb2\u0ccd\u0cb2\u0cbf \u0c85\u0c97\u0ccd\u0cb0\u0cbf\u0cae\u0cc6\u0c82\u0c9f\u0ccd\u200c \u0c87\u0cb0\u0ca6\u0cc6, \u0cac\u0cbe\u0caf\u0cbf \u0cae\u0cbe\u0ca4\u0cb2\u0ccd\u0cb2\u0cbf \u0cae\u0cbe\u0ca4\u0cc1\u0c95\u0ca4\u0cc6 \u0ca8\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0c88\u0c97 \u0c86 \u0cb5\u0cbf\u0cb7\u0caf \u0c95\u0ccd\u0cb2\u0ccb\u0cb8\u0ccd\u0ca1\u0ccd \u0cac\u0cc1\u0c95\u0ccd\u200c. \u0cae\u0cca\u0ca6\u0cb2\u0cc1 \"\u0cb9\u0cbe\u0cb3\u0cbe\u0c97\u0ccb\u0ca6\u0cc6' \u0c8e\u0c82\u0cac \u0c86\u0cb2\u0ccd\u0cac\u0c82\u0c97\u0cc2 \u0ca8\u0cbe\u0ca8\u0cc1 \u0caa\u0ccd\u0cb0\u0ccb\u0c97\u0ccd\u0cb0\u0cbe\u0cae\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0cc6. \u0c85\u0cb2\u0ccd\u0cb2\u0cc2 \u0c95\u0cc2\u0ca1 \u0cab\u0ccd\u0cb0\u0cc6\u0c82\u0ca1\u0ccd\u200c\u0cb6\u0cbf\u0caa\u0ccd\u200c\u0c97\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u00a0\u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0, \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cb7\u0ccd\u0c9f\u0cc7 \u0cb9\u0cc8\u0cb2\u0cc8\u0c9f\u0ccd\u200c \u0c86\u0c97\u0ccd\u0ca4\u0cbe\u0cb0\u0cc6, \u0cb9\u0cbf\u0c82\u0ca6\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb5\u0cb0\u0ccd\u0caf\u0cbe\u0cb0\u0cc1 \u0c8e\u0c82\u0cac \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2.", "\u0c85\u0ca6\u0cc7 \u0cac\u0cc7\u0cb8\u0cb0. \u0cb9\u0cbe\u0c97\u0c82\u0ca4 \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0cb0\u0cb2\u0ccd\u0cb2. \u0cae\u0cc1\u0c82\u0ca6\u0cc6, \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf \u0cb0\u0ccd\u0caf\u0cbe\u0caa\u0ccd\u200c \u0cb8\u0cbe\u0c82\u0c97\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0cb8\u0c82\u0c97\u0cc0\u0ca4 \u0ca8\u0cc0\u0ca1\u0cbf\u0cb0\u0cc1\u0cb5 \"\u0cb0\u0cb5\u0cbf \u0cb9\u0cbf\u0cb8\u0ccd\u0c9f\u0cb0\u0cbf', \"\u0caa\u0ccd\u0cb0\u0caf\u0cbe\u0ca3\u0cbf\u0c95\u0cb0 \u0c97\u0cae\u0ca8\u0c95\u0ccd\u0c95\u0cc6', \"\u0cb9\u0cbe\u0cab\u0ccd \u0cac\u0cbe\u0caf\u0cb2\u0ccd\u0ca1\u0ccd\u200c' \u0cae\u0ca4\u0ccd\u0ca4\u0cc1 \"\u0c97\u0ccd\u0cb0\u0cc2\u0cab\u0cbf' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cb0\u0cc6\u0ca1\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb5\u0cc6' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c", "\u0ca8\u0ca8\u0ccd\u0ca8\u0cbf\u0c82\u0ca6 \u0c9a\u0cbf\u0cb0\u0cc1; \u0c85\u0cb5\u0cb0\u0cbf\u0c82\u0ca6 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf \u0caa\u0cb0\u0cbf\u0c9a\u0caf\u0c87\u0ca8\u0ccd\u0ca8\u0cc1 \u0c9a\u0c82\u0ca6\u0ca8\u0ccd\u200c \u0cb6\u0cc6\u0c9f\u0ccd\u0c9f\u0cbf\u0c97\u0cc6 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf \u0c85\u0cb5\u0cb0 \u0caa\u0cb0\u0cbf\u0c9a\u0caf\u0cb5\u0cbe\u0c97\u0cbf\u0ca6\u0ccd\u0ca6\u0cb0 \u0c95\u0cc1\u0cb0\u0cbf\u0ca4\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c85\u0cb5\u0cb0\u0cc1, \"2008 \u0cb0\u0cb2\u0ccd\u0cb2\u0cbf \u0ca8\u0cbe\u0ca8\u0cc1, \u0ca7\u0ccd\u0cb0\u0cc1\u0cb5 \u0cb8\u0cb0\u0ccd\u0c9c\u0cbe, \u0cb8\u0cc2\u0cb0\u0c9c\u0ccd\u200c, \u0c9a\u0c82\u0ca6\u0ca8\u0ccd\u200c \u0c8e\u0cb2\u0ccd\u0cb2\u0cb0\u0cc2 \u0cb8\u0cc7\u0cb0\u0cbf \"\u0ca1\u0ccc\u0ca8\u0ccd\u0cb8\u0ccd\u200c \u0c86\u0cb0\u0ccd\u200c \u0cb0\u0cbf\u0ca6\u0cae\u0ccd\u0cb8\u0ccd\u200c' \u0c8e\u0c82\u0cac \u0c86\u0cb2\u0ccd\u0cac\u0c82 \u0cae\u0cc2\u0cb2\u0c95 \u0c95\u0cc6\u0cb0\u0cbf\u0caf\u0cb0\u0ccd\u200c \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0cb5\u0cbf. \u0cae\u0cc8\u0cb8\u0cc2\u0cb0\u0cb2\u0ccd\u0cb2\u0cbf \u0c9a\u0c82\u0ca6\u0ca8\u0ccd\u200c \u0cb5\u0cbf\u0ca6\u0ccd\u0caf\u0cbe\u0cb5\u0cbf\u0c95\u0cbe\u0cb8\u0ccd\u200c \u0c95\u0cbe\u0cb2\u0cc7\u0c9c\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0cac\u0cbf\u0c8e\u0c82 \u0c93\u0ca6\u0cc1\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6.", "\u0ca8\u0cbe\u0ca8\u0cc1 \u0ca1\u0cbf\u0caa\u0ccd\u0cb2\u0cca\u0cae\u0ccb \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0c97 \u0cb8\u0ccd\u0c9f\u0cc7\u0c9c\u0ccd\u200c \u0cae\u0cc7\u0cb2\u0cc6 \u0c9a\u0c82\u0ca6\u0ca8\u0ccd\u200c \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0cac\u0ccd\u0caf\u0cbe\u0c95\u0ccd\u200c \u0cb8\u0ccd\u0c9f\u0cc7\u0c9c\u0ccd\u200c\u0c97\u0cc6 \u0cb9\u0ccb\u0c97\u0cbf \u0ca8\u0cbe\u0cb5\u0c82\u0ca6\u0cc1 \u0c86\u0cb2\u0ccd\u0cac\u0c82 \u0cae\u0cbe\u0ca1\u0ccd\u0ca4\u0cbe \u0c87\u0ca6\u0cc0\u0cb5\u0cbf, \u0c87\u0c82\u0c9f\u0ccd\u0cb0\u0cc6\u0cb8\u0ccd\u0c9f\u0ccd\u200c \u0c87\u0ca6\u0cc6\u0caf\u0cbe \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cbe\u0c97, \u0cac\u0cb0\u0ccd\u0ca4\u0cc0\u0ca8\u0cbf \u0cae\u0cbe\u0ca1\u0ccb\u0ca3 \u0c85\u0c82\u0ca6\u0ccd\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0ca8\u0cae\u0ccd\u0cae\u0cca\u0c82\u0ca6\u0cbf\u0c97\u0cc6 \u0c9a\u0c82\u0ca6\u0ca8\u0ccd\u200c \u0c86\u0cb2\u0ccd\u0cac\u0c82\u0ca8\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0c95\u0cc6 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6. \u0ca8\u0cae\u0ccd\u0cae\u0cca\u0c82\u0ca6\u0cbf\u0cb0\u0cc1\u0cb5\u0cbe\u0c97\u0cb2\u0cc7, \u0ca7\u0ccd\u0cb0\u0cc1\u0cb5 \u0c9a\u0cbf\u0cb0\u0c82\u0c9c\u0cc0\u0cb5\u0cbf \u0c85\u0cb5\u0cb0 \u0caa\u0cb0\u0cbf\u0c9a\u0caf\u0cb5\u0cbe\u0caf\u0ccd\u0ca4\u0cc1.", "\u0c85\u0cb2\u0ccd\u0cb2\u0cbf\u0c82\u0ca6 \u0c9a\u0cbf\u0cb0\u0cc1, \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf\u0cbe \u0c85\u0cb5\u0cb0 \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1. \u0c87\u0cac\u0ccd\u0cac\u0cb0\u0cc2 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 2004 \u0cb0\u0cb2\u0ccd\u0cb2\u0cc7 \u0ca8\u0cbe\u0cb5\u0cc1 \u0c95\u0ca8\u0ccd\u0ca8\u0ca1 \u0cb0\u0ccd\u0caf\u0cbe\u0caa\u0ccd\u200c \u0cb8\u0cbe\u0c82\u0c97\u0ccd\u200c \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u0ca6\u0ccd\u0cb5\u0cbf, \u0ca8\u0cbe\u0ca8\u0cc1 \u0cb0\u0cbe\u0c95\u0cc7\u0cb6\u0ccd\u200c \u0c85\u0ca1\u0cbf\u0c97, \u0cb8\u0cc2\u0cb0\u0c9c\u0ccd\u200c \u0c87\u0ca4\u0cb0\u0cc6 \u0c97\u0cc6\u0cb3\u0cc6\u0caf\u0cb0\u0cc1 \u0cb0\u0ccd\u0caf\u0cbe\u0caa\u0ccd\u200c \u0cb8\u0cbe\u0c82\u0c97\u0ccd\u200c \u0c95\u0cbe\u0ca8\u0ccd\u0cb8\u0cc6\u0caa\u0ccd\u0c9f\u0ccd \u0cb9\u0cc1\u0c9f\u0ccd\u0c9f\u0cc1\u0cb9\u0cbe\u0c95\u0cbf\u0ca6\u0ccd\u0ca6\u0cc6\u0cb5\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cbf\u0c9c\u0cc7\u0ca4\u0ccd\u200c \u0c95\u0cc3\u0cb7\u0ccd\u0ca3."], "title": "3 \u0caa\u0cc6\u0c97\u0ccd\u200c \u0cb9\u0cbe\u0ca1\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c9a\u0c82\u0ca6\u0ca8\u0ccd\u200c \u0cb6\u0cc6\u0c9f\u0ccd\u0c9f\u0cbf \u0c85\u0cb2\u0ccd\u0cb2"},
{"url": "https://www.udayavani.com/kannada/news/balcony-sandalwood-news/261400/kurukshetra-at-the-very-least-stage", "content": ["\u0ca8\u0cbf\u0cb0\u0ccd\u0cae\u0cbe\u0caa\u0c95 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6\u0c82\u0ca6\u0cc1 \u0c98\u0ccb\u0cb7\u0cbf\u0cb8\u0cbf\u0ca6 \u0ca6\u0cbf\u0ca8\u0ca6\u0cbf\u0c82\u0ca6\u0cb2\u0cc2 \u0c86 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c95\u0cc1\u0ca4\u0cc2\u0cb9\u0cb2, \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cb2\u0cc7 \u0cb9\u0ccb\u0c97\u0cbf\u0cb5\u0cc6. \u0ca6\u0cb0\u0ccd\u0cb6\u0ca8\u0ccd\u200c \u0ca6\u0cc1\u0cb0\u0ccd\u0caf\u0ccb\u0ca7\u0ca8 \u0caa\u0cbe\u0ca4\u0ccd\u0cb0, \u0ca8\u0cbe\u0c97\u0ca3\u0ccd\u0ca3 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0c86\u0cb0\u0c82\u0cad\u0cb5\u0cbe\u0ca6 \u0cb8\u0cc1\u0ca6\u0ccd\u0ca6\u0cbf, \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cca\u0cb8 \u0cb9\u0cca\u0cb8 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cb8\u0cc7\u0cb0\u0ccd\u0caa\u0ca1\u0cc6\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0c85\u0ca6\u0ccd\u0ca7\u0cc2\u0cb0\u0cbf \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbe\u0c97\u0cc1\u0cb5\u0cb5\u0cb0\u0cc6\u0c97\u0cc6 \u0cb8\u0cbe\u0c97\u0cbf \u0cac\u0c82\u0ca6\u0cbf\u0ca6\u0cc6. \u0c88\u0c97 \u0c9a\u0cbf\u0ca4\u0ccd\u0cb0\u0ca6 \u0c95\u0cc6\u0cc2\u0ca8\u0cc6\u0caf \u0cb9\u0c82\u0ca4\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c\u0ca8 \u0cb0\u0cbe\u0cae\u0ccb\u0c9c\u0cbf \u0cb0\u0cbe\u0cb5\u0ccd\u200c \u0cab\u0cbf\u0cb2\u0c82 \u0cb8\u0cbf\u0c9f\u0cbf\u0caf\u0cb2\u0ccd\u0cb2\u0cbf \u0cb9\u0cbe\u0c95\u0cb2\u0cbe\u0ca6 \u0ca8\u0cbe\u0ca8\u0cbe \u0cac\u0c97\u0cc6\u0caf \u0c95\u0cb2\u0cb0\u0ccd\u200c\u0cab\u200c\u0cc1\u0cb2\u0ccd\u200c \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0'\u0cb5\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c86\u0cb0\u0c82\u0cad\u0cb5\u0cbe\u0ca6 \u0ca6\u0cbf\u0ca8\u0ca6\u0cbf\u0c82\u0ca6\u0cb2\u0cc2 \u0cb8\u0ca4\u0ca4\u0cb5\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c9a\u0cbf\u0ca4\u0ccd\u0cb0\u0ca4\u0c82\u0ca1 \u0c9a\u0cbf\u0ca4\u0ccd\u0cb0\u0ca6 \u0c95\u0cc6\u0cc2\u0ca8\u0cc6\u0caf \u0cb6\u0cc6\u0ca1\u0ccd\u0ca8\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0ca8\u0ccd\u0ca8\u0cc1 \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c\u0ca8 \u0cb8\u0cc6\u0c9f\u0ccd\u200c\u0c97\u0cc6 \u0c95\u0cb0\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0cc6\u0c97\u0cbf\u0ca8 \u0cb5\u0cbf\u0cb5\u0cb0 \u0ca8\u0cc0\u0ca1\u0cbf\u0ca6\u0cc6. \u0cb0\u0cbe\u0cae\u0ccb\u0c9c\u0cbf \u0cb0\u0cbe\u0cb5\u0ccd\u200c \u0cab\u0cbf\u0cb2\u0c82 \u0cb8\u0cbf\u0c9f\u0cbf\u0caf\u0cca\u0cb3\u0c97\u0cbf\u0ca8 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9d\u0cb2\u0c95\u0ccd\u200c \u0c85\u0ca8\u0ccd\u0ca8\u0cc1 \"\u0c89\u0ca6\u0caf\u0cb5\u0cbe\u0ca3\u0cbf' \u0c87\u0cb2\u0ccd\u0cb2\u0cbf \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6 .... \u2002\u00a0", "\u0c85\u0ca6\u0ccd\u0ca7\u0cc2\u0cb0\u0cbf \u0cb8\u0cc6\u0c9f\u0ccd\u200c\u0c97\u0cb3\u0cc1:\u00a0\"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0ca6 \u0cae\u0cc1\u0c96\u0ccd\u0caf \u0c86\u0c95\u0cb0\u0ccd\u0cb7\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0cc6\u0c9f\u0ccd\u200c\u0c97\u0cb3\u0cc1 \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c87\u0ca1\u0cc0 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0cc6\u0c9f\u0ccd\u200c\u0ca8\u0cc6\u0cc2\u0cb3\u0c97\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0c85\u0ca6\u0c95\u0ccd\u0c95\u0cbe\u0c97\u0cbf\u0caf\u0cc7 \u0c9a\u0cbf\u0ca4\u0ccd\u0cb0\u0ca4\u0c82\u0ca1 \u0c95\u0ccb\u0c9f\u0cbf\u0c97\u0c9f\u0ccd\u0c9f\u0cb2\u0cc7 \u0cb5\u0ccd\u0caf\u0caf\u0cbf\u0cb8\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0cc1\u0c96 \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cc6\u0c82\u0ca6\u0cc7, \u0cb5\u0cbf\u0cb6\u0cc7\u0cb7 \u0cb8\u0cc6\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0cc6. \u0c87\u0ca1\u0cc0 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cbe\u0c97\u0cbf \u0cb8\u0cc1\u0cae\u0cbe\u0cb0\u0cc1 20\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cb8\u0cc6\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cc1, \u0c87\u0ca6\u0cb0\u0cb2\u0ccd\u0cb2\u0cbf \u0c87\u0ca1\u0cc0 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6.", "\u0cb8\u0cc6\u0c9f\u0ccd\u200c\u0ca8 \u0cb5\u0cbf\u0cb6\u0cc7\u0cb7\u0ca4\u0cc6\u0caf\u0cb2\u0ccd\u0cb2\u0cbf \u0ca6\u0cb0\u0ccd\u0cac\u0cbe\u0cb0\u0ccd\u200c \u0cb9\u0cbe\u0cb2\u0ccd\u200c \u0c95\u0cc2\u0ca1\u0cbe \u0c92\u0c82\u0ca6\u0cc1. \u0c87\u0ca6\u0cc1 \u0c85\u0ca4\u0cbf\u0ca6\u0cc6\u0cc2\u0ca1\u0ccd\u0ca1 \u0cb8\u0cc6\u0c9f\u0ccd\u200c. \u0c9a\u0cbf\u0ca4\u0ccd\u0cb0\u0ca6 \u0c8e\u0cb2\u0ccd\u0cb2\u0cbe \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cb8\u0cc7\u0cb0\u0cc1\u0cb5 \u0c9c\u0cbe\u0c97. \u0c85\u0ca4\u0cbf\u0cad\u0cbe\u0cb0\u0ca6 \u0c95\u0cbe\u0cb8\u0ccd\u0c9f\u0cc2\u0cae\u0ccd\u200c, \u0cae\u0cc7\u0c95\u0caa\u0ccd\u200c \u0cb9\u0cbe\u0c95\u0cbf\u0cb0\u0cc1\u0cb5 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0ca6\u0ca3\u0cbf\u0caf\u0cac\u0cbe\u0cb0\u0ca6\u0cc1 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c86 \u0ca6\u0cb0\u0ccd\u0cac\u0cbe\u0cb0\u0ccd\u200c \u0cb9\u0cbe\u0cb2\u0ccd\u200c\u0c97\u0cc6 \u0cb9\u0cb5\u0cbe\u0ca8\u0cbf\u0caf\u0c82\u0ca4\u0ccd\u0cb0\u0cbf\u0ca4 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cae\u0cc1\u0ca8\u0cbf\u0cb0\u0ca4\u0ccd\u0ca8. \u0c88 \u0cb9\u0cbe\u0cb2\u0ccd\u200c\u0ca8\u0cb2\u0ccd\u0cb2\u0cbf 30 \u0ca6\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6.\u00a0", "\u0c95\u0cbf\u0cb0\u0ca3\u0ccd\u200c \u0c8e\u0ca8\u0ccd\u0ca8\u0cc1\u0cb5\u0cb5\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0ca6 \u0c95\u0cb2\u0cbe\u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0cc6\u0c9f\u0ccd\u200c \u0c8e\u0cb2\u0ccd\u0cb2\u0cb5\u0cc2 \u0c85\u0cb5\u0cb0 \u0c95\u0cb2\u0ccd\u0caa\u0ca8\u0cc6\u0caf\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0c95\u0cbf\u0cb0\u0ca3\u0ccd\u200c \u0c85\u0cb5\u0cb0\u0cbf\u0c97\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c87\u0ca6\u0cc1 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe. \u0c88 \u0cb9\u0cbf\u0c82\u0ca6\u0cc6 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \"\u0c95\u0ca0\u0cbe\u0cb0\u0cbf\u0cb5\u0cc0\u0cb0 \u0cb8\u0cc1\u0cb0\u0cb8\u0cc1\u0c82\u0ca6\u0cb0\u0cbe\u0c82\u0c97\u0cbf' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0c95\u0cbf\u0cb0\u0ca3\u0ccd\u200c \u0c85\u0cb5\u0cb0\u0cbf\u0c97\u0cc6 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0c85\u0cb5\u0cb0\u0cc1 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0caa\u0ccd\u0cb0\u0cbe\u0c9c\u0cc6\u0c95\u0ccd\u0c9f\u0ccd \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0c85\u0cb5\u0cb0 \u0ca8\u0c82\u0cac\u0cbf\u0c95\u0cc6\u0caf\u0ca8\u0ccd\u0ca8\u0cc1 \u0cb8\u0cbe\u0c95\u0cbe\u0cb0\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0c82\u0ca4\u0cb9 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0ca4\u0cc3\u0caa\u0ccd\u0ca4\u0cbf \u0c95\u0cb2\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c95\u0cbf\u0cb0\u0ca3\u0ccd\u200c \u0c85\u0cb5\u0cb0\u0cbf\u0c97\u0cbf\u0ca6\u0cc6.", "\u0ca6\u0cb0\u0ccd\u0cb6\u0ca8\u0ccd\u200c \u0c87\u0c82\u0c9f\u0ccd\u0cb0\u0ccb\u0ca1\u0c95\u0ccd\u0cb7\u0ca8\u0ccd\u200c \u0cac\u0cb2\u0cc1\u0c9c\u0ccb\u0cb0\u0cc1:\u00a0\"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0ca6\u0cc1\u0cb0\u0ccd\u0caf\u0ccb\u0ca7\u0ca8 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0ccb\u0ca6\u0cc1 \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc7 \u0c87\u0ca6\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cc1\u0cb0\u0ccd\u0caf\u0ccb\u0ca7\u0ca8\u0ca8 \u0c8e\u0c82\u0c9f\u0ccd\u0cb0\u0cbf\u0caf\u0ca8\u0ccd\u0ca8\u0cc1 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0c95\u0cc2\u0ca1\u0cbe \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0 \u0c8e\u0c82\u0c9f\u0ccd\u0cb0\u0cbf \u0cb8\u0cbe\u0c82\u0c97\u0ccd\u200c \u0c85\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.", "\u0ca8\u0cc2\u0cb0\u0cbe\u0cb0\u0cc1 \u0c95\u0cc1\u0ca6\u0cc1\u0cb0\u0cc6\u0c97\u0cb3\u0cc1, \u0c86\u0ca8\u0cc6, 500\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9c\u0ccd\u0caf\u0cc2\u0ca8\u0cbf\u0caf\u0cb0\u0ccd \u0cad\u0cbe\u0c97\u0cbf\u0caf\u0cbe\u0ca6 \u0c88 \u0cb9\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c86\u0ca8\u0cc6\u0cae\u0cc7\u0cb2\u0cc6 \u0c95\u0cc1\u0cb3\u0cbf\u0ca4\u0cc1 \u0c97\u0cbe\u0c82\u0cad\u0cc0\u0cb0\u0ccd\u0caf\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0cb8\u0cbe\u0cb9\u0ccb\u0cb0\u0cc7 \u0cb8\u0cbe\u0cb9\u0ccb\u0cb0\u0cc7 \u0c86\u0c9c\u0cbe\u0ca8\u0cc1\u0cac\u0cbe\u0cb9\u0cc1\u0cb0\u0cc7, \u0cb0\u0cbe\u0c9c\u0cbe\u0ca7\u0cbf \u0cb0\u0cbe\u0c9c ...' \u0c8e\u0c82\u0cac \u0cb9\u0cbe\u0ca1\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1 \u0c9a\u0cbf\u0ca4\u0ccd\u0cb0\u0ca4\u0c82\u0ca1. \u0c96\u0ccd\u0caf\u0cbe\u0ca4 \u0ca8\u0cc3\u0ca4\u0ccd\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c97\u0ca3\u0cc7\u0cb6\u0ccd\u200c \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \u0c88 \u0cb9\u0cbe\u0ca1\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c88 \u0cb9\u0cbe\u0ca1\u0cbf\u0c97\u0cc6 \u0ca8\u0cbe\u0cb2\u0ccd\u0c95\u0cc1 \u0cb5\u0cbf\u0cb6\u0cc7\u0cb7\u0cb5\u0cbe\u0ca6 \u0cb8\u0cc6\u0c9f\u0ccd\u200c \u0c85\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6.", "\u0c9c\u0ca8\u0cb5\u0ccb, \u0c9c\u0ca8:\u00a0\"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c8e\u0c82\u0cac \u0caa\u0ca6\u0ca6 \u0cb9\u0cbf\u0c82\u0ca6\u0cbf\u0ca8 \u0c85\u0cb0\u0ccd\u0ca5\u0cb5\u0cc7 \u0cac\u0cb9\u0cc1\u0ca6\u0cc6\u0cc2\u0ca1\u0ccd\u0ca1\u0ca6\u0cc1. \u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97 \u0c85\u0ca6\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cc1 \u0cb8\u0cc1\u0cb2\u0cad\u0ca6 \u0c95\u0cc6\u0cb2\u0cb8\u0cb5\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0cc6 \u0ca4\u0caf\u0cbe\u0cb0\u0cbf\u0caf\u0cca\u0c82\u0ca6\u0cbf\u0c97\u0cc6 \u0c86\u0cb0\u0c82\u0cad\u0cb5\u0cbe\u0ca6 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0ca6 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca6\u0cbf\u0ca8\u0cb5\u0cc6\u0cc2\u0c82\u0ca6\u0c95\u0ccd\u0c95\u0cc6 700 \u0cb0\u0cbf\u0c82\u0ca6 800 \u0cae\u0c82\u0ca6\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cc1 \u0c9c\u0cc2\u0ca8\u0cbf\u0caf\u0cb0\u0ccd\u0ca8\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0ca8\u0cbe\u0cb2\u0ccd\u0c95\u0cc1 \u0caf\u0cc1\u0ca8\u0cbf\u0c9f\u0ccd\u200c\u0cb5\u0cb0\u0cc6\u0c97\u0cc6. \u0c9a\u0cbf\u0ca4\u0ccd\u0cb0 \u0ca5\u0ccd\u0cb0\u0cbf\u0ca1\u0cbf \u0cb9\u0cbe\u0c97\u0cc2 \u0c9f\u0cc1\u0ca1\u0cc0\u0caf\u0cb2\u0ccd\u0cb2\u0cbf \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0caa\u0ccd\u0cb0\u0ca4\u0cbf \u0ca6\u0cbf\u0ca8 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf 6 \u0c95\u0ccd\u0caf\u0cbe\u0cae\u0cc6\u0cb0\u0cbe \u0c87\u0cb0\u0cc1\u0ca4\u0ccd\u0ca4\u0ca6\u0cc6.", "\u0c88 \u0cae\u0cc2\u0cb2\u0c95 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c95\u0ca8\u0ccd\u0ca8\u0ca1\u0ca6 \u0c85\u0ca6\u0ccd\u0ca7\u0cc2\u0cb0\u0cbf \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0cae\u0cc2\u0ca1\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c8f\u0c95\u0c95\u0cbe\u0cb2\u0c95\u0ccd\u0c95\u0cc6 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0'\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0cbe\u0cb2\u0ccd\u0c95\u0cc1 \u0cb8\u0cc6\u0c9f\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0ccb\u0ca6\u0cc1 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb5\u0cbf\u0cb6\u0cc7\u0cb7. \u0c92\u0c82\u0ca6\u0cc1 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cbe\u0ca1\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbe\u0ca6\u0cb0\u0cc6, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0caf\u0cc1\u0ca6\u0ccd\u0ca7\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caf\u0cc1\u0ca6\u0ccd\u0ca7\u0ca6 \u0c8e\u0caa\u0cbf\u0cb8\u0ccb\u0ca1\u0ccd\u200c \u0c95\u0cc2\u0ca1\u0cbe \u0caa\u0ccd\u0cb0\u0cae\u0cc1\u0c96 \u0c85\u0c82\u0cb6\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0c97\u00a8\u0caf\u0cc1\u0ca6\u0ccd\u0ca7\u0cb5\u0ca8\u0ccd\u0ca8\u0cc1 16 \u0ca6\u0cbf\u0ca8\u0c97\u0cb3 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6.\u00a0", "\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0cac\u0cb2:\u00a0\u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0caa\u0ccc\u0cb0\u0cbe\u0ca3\u0cbf\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb6\u0c95\u0ccd\u0ca4\u0cbf\u0caf\u0cbe\u0c97\u0cbf \u0ca8\u0cbf\u0cb2\u0ccd\u0cb2\u0cc1\u0cb5\u0cc1\u0ca6\u0cc1 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c. \u0c85\u0ca6\u0cc1 \u0c88\u0c97\u0cbe\u0c97\u0cb2\u0cc7 \u0c85\u0ca8\u0cc7\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cae\u0cc2\u0cb2\u0c95 \u0cb8\u0cbe\u0cac\u0cc0\u0ca4\u0cbe\u0c97\u0cbf\u0ca6\u0cc6 \u0c95\u0cc2\u0ca1\u0cbe. \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c95\u0cc2\u0ca1\u0cbe \u0c85\u0ca6\u0cb0\u0cbf\u0c82\u0ca6 \u0cb9\u0cca\u0cb0\u0ca4\u0cbe\u0c97\u0cbf\u0cb2\u0ccd\u0cb2. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc2 \u0cb6\u0cc7 90 \u0cb0\u0cb7\u0ccd\u0c9f\u0cc1 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0cac\u0cb3\u0c95\u0cc6\u0caf\u0cbe\u0c97\u0cb2\u0cbf\u0ca6\u0cc6\u0caf\u0c82\u0ca4\u0cc6. \u0c88\u0c97\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbe\u0c97\u0cbf\u0cb0\u0cc1\u0cb5 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c9a\u0cc6\u0c82\u0ca6\u0c97\u0cbe\u0ca3\u0cbf\u0cb8\u0cb2\u0cbf\u0ca6\u0cc6.", "\u0c9a\u0cbf\u0ca4\u0ccd\u0cb0\u0ca6 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0c95\u0cc6\u0cb2\u0cb8 \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0ca6\u0cc1\u0cb0\u0ccd\u0c97\u0cbe\u0caa\u0ccd\u0cb0\u0cb8\u0cbe\u0ca6\u0ccd\u200c \u0c8e\u0ca8\u0ccd\u0ca8\u0cc1\u0cb5\u0cb5\u0cb0\u0cc1 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0ca6 \u0cae\u0cc1\u0c96\u0ccd\u0caf \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0ca1\u0cbf\u0cb8\u0cc8\u0ca8\u0cb0\u0ccd\u200c. \u0cb8\u0ca6\u0ccd\u0caf \u0c90\u0ca6\u0cc1 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6 \u0cb8\u0cbf\u0c9c\u0cbf \u0c95\u0cc6\u0cb2\u0cb8 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cac\u0cc6\u0c82\u0c97\u0cb3\u0cc2\u0cb0\u0cc1, \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c, \u0c9a\u0cc6\u0ca8\u0ccd\u0ca8\u0cc8, \u0c95\u0cc7\u0cb0\u0cb3 \u0cb9\u0cbe\u0c97\u0cc2 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6 \u0c95\u0cc6\u0cb2\u0cb8 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca6\u0cc1\u0cb0\u0ccd\u0c97\u0cbe\u0caa\u0ccd\u0cb0\u0cb8\u0cbe\u0ca6\u0ccd\u200c \u0c85\u0cb5\u0cb0\u0cc7 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6.", "\u0c8e\u0cb2\u0ccd\u0cb2\u0cb5\u0cc2 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c86\u0c97\u0cbf\u0ca6\u0ccd\u0ca6\u0cb0\u0cc6 \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c87\u0cb7\u0ccd\u0c9f\u0cca\u0ca4\u0ccd\u0ca4\u0cbf\u0c97\u0cc6 \u0cae\u0cc1\u0c97\u0cbf\u0caf\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c95\u0cc6\u0cb2 \u0ca6\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c82\u0ca6\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc1, \u0c88\u0c97 \u0cae\u0cc1\u0c97\u0cbf\u0caf\u0cc1\u0cb5 \u0cb9\u0c82\u0ca4\u0c95\u0ccd\u0c95\u0cc6 \u00a0\u0cac\u0c82\u0ca6\u0cbf\u0ca6\u0cc6. \u0c9c\u0ca8\u0cb5\u0cb0\u0cbf 5 \u0cb0\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca4\u0c82\u0ca1 \u0c95\u0cc1\u0c82\u0cac\u0cb3\u0c95\u0cbe\u0caf\u0cbf \u0c92\u0ca1\u0cc6\u0caf\u0cb2\u0cbf\u0ca6\u0cc6. \u0cb9\u0cbe\u0c97\u0cbe\u0ca6\u0cb0\u0cc6 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6 \u0caf\u0cbe\u0cb5\u0cbe\u0c97 \u0c8e\u0c82\u0ca6\u0cc1 \u0ca8\u0cc0\u0cb5\u0cc1 \u0c95\u0cc7\u0cb3\u0cac\u0cb9\u0cc1\u0ca6\u0cc1. \u0cae\u0cbe\u0cb0\u0ccd\u0c9a\u0ccd\u200c 2\u0cb0 \u0cb5\u0cc7\u0cb3\u0cc6\u0c97\u0cc6 \u0cb8\u0cc6\u0ca8\u0ccd\u0cb8\u0cbe\u0cb0\u0ccd\u200c \u0cae\u0cbe\u0ca1\u0cbf\u0cb8\u0cbf, \u0cae\u0cbe\u0cb0\u0ccd\u0c9a\u0ccd\u200c 9\u0cb0 \u0cb5\u0cc7\u0cb3\u0cc6\u0c97\u0cc6 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0caf\u0ccb\u0c9a\u0ca8\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0c85\u0cb5\u0cb0\u0cbf\u0c97\u0cbf\u0ca6\u0cc6.\u00a0", "\u0ca6\u0cb0\u0ccd\u0cb6\u0ca8\u0ccd\u200c \u0cae\u0cc8\u0caf\u0cb2\u0ccd\u0cb2\u0cbf 50 \u0c95\u0cc6\u0c9c\u0cbf \u0cad\u0cbe\u0cb0:\u00a0\u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0 \u0ca6\u0cc1\u0cb0\u0ccd\u0caf\u0ccb\u0ca7\u0ca8 \u0caa\u0cbe\u0ca4\u0ccd\u0cb0\u0ca6 \u0cae\u0cc7\u0c95\u0caa\u0ccd\u200c, \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0c95\u0cc2\u0ca1\u0cbe \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0c95\u0cbe\u0cb8\u0ccd\u0c9f\u0cc2\u0cae\u0ccd\u200c\u0ca8 \u0cad\u0cbe\u0cb0\u0cb5\u0cc7 40 \u0cb0\u0cbf\u0c82\u0ca6 50 \u0c95\u0cc6\u0c9c\u0cbf \u0c87\u0ca4\u0ccd\u0ca4\u0c82\u0ca4\u0cc6. \u0cac\u0cc6\u0cb3\u0c97\u0ccd\u0c97\u0cc6 \u0cac\u0c82\u0ca6\u0cc1 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0cb8\u0c82\u0c9c\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c97\u0cbf\u0caf\u0cc1\u0cb5\u0cb5\u0cb0\u0cc6\u0c97\u0cc6 \u0c85\u0ca6\u0cc7 \u0c95\u0cbe\u0cb8\u0ccd\u0c9f\u0cc2\u0cae\u0ccd\u200c\u0ca8\u0cb2\u0ccd\u0cb2\u0cbf \u0c85\u0cb7\u0ccd\u0c9f\u0cc1 \u0cad\u0cbe\u0cb0\u0cb5\u0ca8\u0ccd\u0ca8\u0cc1 \u0cb9\u0cca\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1\u0cc1 \u0c87\u0cb0\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0cac\u0cb3\u0cb8\u0cbf\u0ca6 \u0c95\u0cbf\u0cb0\u0cc0\u0c9f \u0c85\u0ca4\u0cbf\u0cad\u0cbe\u0cb0\u0ca6\u0cbf\u0c82\u0ca6 \u0c95\u0cc2\u0ca1\u0cbf\u0ca6\u0ccd\u0ca6\u0cc1, \u0ca4\u0cb2\u0cc6\u0ca8\u0ccb\u0cb5\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0c82\u0ca4\u0cc6.", "\u0c85\u0ca6\u0c95\u0ccd\u0c95\u0cbe\u0c97\u0cbf \u0ca6\u0cb0\u0ccd\u0cb6\u0ca8\u0ccd\u200c, 10 \u0ca6\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cbf, \u0c8e\u0cb0\u0ca1\u0cc1 \u0ca6\u0cbf\u0ca8 \u0cb0\u0cc6\u0cb8\u0ccd\u0c9f\u0ccd\u200c \u0c95\u0cc6\u0cc2\u0ca1\u0cbf \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc1 \u0c89\u0c82\u0c9f\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0cb9\u0cca\u0cb8 \u0c95\u0cbf\u0cb0\u0cc0\u0c9f \u0cae\u0cbe\u0ca1\u0cbf\u0cb8\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0c95\u0cbf\u0cb0\u0cc0\u0c9f\u0ca6 \u0cad\u0cbe\u0cb0 \u0c95\u0cc7\u0cb5\u0cb2 22 \u0c95\u0cc6\u0c9c\u0cbf! \u0ca6\u0cb0\u0ccd\u0cb6\u0ca8\u0ccd\u200c \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c95\u0cc2\u0ca1\u0cbe. \u0cac\u0cc6\u0cb3\u0c97\u0ccd\u0c97\u0cc6 \u0c90\u0ca6\u0cc1 \u0c97\u0c82\u0c9f\u0cc6\u0c97\u0cc6 \u0c8e\u0ca6\u0ccd\u0ca6\u0cc1 \u0c8e\u0cb0\u0ca1\u0cc1 \u0c97\u0c82\u0c9f\u0cc6 \u0cb5\u0c95\u0ccc\u0c9f\u0ccd\u200c \u0cae\u0cbe\u0ca1\u0cbf, \u0cb8\u0cc6\u0c9f\u0ccd\u200c\u0c97\u0cc6 \u0cac\u0c82\u0ca6\u0cb0\u0cc6, \u0c85\u0cb5\u0cb0 \u0cae\u0cc7\u0c95\u0caa\u0ccd\u200c\u0c97\u0cc6 \u0c92\u0c82\u0ca6\u0cc2\u0cb5\u0cb0\u0cc6 \u0c97\u0c82\u0c9f\u0cc6 \u0cb8\u0cae\u0caf \u0ca4\u0c97\u0cc1\u0cb2\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0c82\u0ca4\u0cc6.\u00a0", "\"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cca\u0c82\u0ca6\u0cc1 \u0cb9\u0cca\u0cb8 \u0cae\u0cc8\u0cb2\u0cc1\u0c97\u0cb2\u0ccd\u0cb2\u0cc1 \u0cb8\u0cc3\u0cb7\u0ccd\u0c9f\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0ca8\u0cc1 \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0caf\u0cbe\u0cb0\u0cc1 \u0cac\u0cc7\u0c95\u0cbe\u0ca6\u0cb0\u0cc2 \u0ca8\u0cbf\u0cb0\u0ccd\u0cae\u0cbf\u0cb8\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c88 \u0ca4\u0cb0\u0cb9\u0ca6 \u0caa\u0ccc\u0cb0\u0cbe\u0ca3\u0cbf\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0ccb\u0ca6\u0cc1 \u0cb8\u0cc1\u0cb2\u0cad\u0ca6 \u0c95\u0cc6\u0cb2\u0cb8\u0cb5\u0cb2\u0ccd\u0cb2. \u0c86\u0ca6\u0cb0\u0cc6, \u0cae\u0cc1\u0ca8\u0cbf\u0cb0\u0ca4\u0ccd\u0ca8 \u0c85\u0cb5\u0cb0\u0cc1 \u0c86\u0c97\u0cb8\u0ccd\u0c9f\u0ccd\u200c\u0ca8\u0cbf\u0c82\u0ca6 \u0c87\u0cb5\u0ca4\u0ccd\u0ca4\u0cbf\u0ca8\u0cb5\u0cb0\u0cc6\u0c97\u0cc2 \u0ca4\u0cc1\u0c82\u0cac\u0cbe \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf\u0caf\u0cbf\u0c82\u0ca6 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0ca4\u0cbe\u0cb3\u0ccd\u0cae\u0cc6 \u0c95\u0cb2\u0cbf\u0ca4\u0cc6.", "\u0c9c\u0cc6\u0cc2\u0ca4\u0cc6\u0c97\u0cc6 \u0ca1\u0cc8\u0cb2\u0cbe\u0c97\u0ccd\u200c \u0ca1\u0cc6\u0cb2\u0cbf\u0cb5\u0cb0\u0cbf, \u0cb2\u0cbf\u0caa\u0ccd\u200c\u0cae\u0cc2\u0cae\u0cc6\u0c82\u0c9f\u0ccd\u200c \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c8e\u0c9a\u0ccd\u0c9a\u0cb0 \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0c87\u0cb2\u0ccd\u0cb2\u0cbf \u0cb8\u0c82\u0cb8\u0ccd\u0c95\u0cc3\u0ca4, \u0cb9\u0cb3\u0cc6\u0c97\u0ca8\u0ccd\u0ca8\u0ca1 \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cbf\u0cb5\u0cc6. \u0ca1\u0cac\u0ccd\u0cac\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0cb2\u0cbf\u0caa\u0ccd\u200c\u0cae\u0cc2\u0cae\u0cc6\u0c82\u0c9f\u0ccd\u200c \u0cae\u0cbf\u0cb8\u0ccd\u200c \u0c86\u0c97\u0cac\u0cbe\u0cb0\u0ca6\u0cc1. \u0cb9\u0cbe\u0c97\u0cbe\u0c97\u0cbf, \u0cb8\u0c82\u0cad\u0cbe\u0cb7\u0ca3\u0cc6\u0caf\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc1 \u0c9c\u0ca8\u0cb0\u0cc7\u0cb6\u0ca8\u0ccd\u200c\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cc1. 70,80, 90 \u0cb9\u0cbe\u0c97\u0cc2 \u0c88\u0c97\u0cbf\u0ca8 \u0c9c\u0ca8\u0cb0\u0cc7\u0cb6\u0ca8\u0ccd\u200c\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0\u0ca6 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0ca1\u0cbf\u0cb8\u0cc8\u0ca8\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cb2\u0cc7\u0cac\u0cc7\u0c95\u0cc1. \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cb9\u0cc0\u0c97\u0cc6\u0caf\u0cc7 \u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cae\u0cbe\u0ca1\u0cbf\u0cb8\u0cbf\u0ca6\u0ccd\u0ca6\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1. \u0c9a\u0cbf\u0ca4\u0ccd\u0cb0\u0ca6 \u0c9f\u0cc0\u0cb8\u0cb0\u0ccd\u200c\u0c97\u0cbf\u0c82\u0ca4 \u0cb8\u0cbf\u0ca8\u0cbf\u0cae\u0cbe \u0c87\u0ca8\u0ccd\u0ca8\u0cc2 \u0cad\u0cb0\u0ccd\u0c9c\u0cb0\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6.'-\u0ca6\u0cb0\u0ccd\u0cb6\u0ca8\u0ccd\u200c", "\"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0cc1\u0c96 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc7 \u0c87\u0cb0\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0ca8\u0ca8\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cc1 \u0c88\u0ca1\u0cc7\u0cb0\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0ca1\u0cc6\u0caf\u0cc1\u0cb5\u0cbe\u0c97 \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0caf \u0cae\u0c82\u0ca6\u0cbf \u0cac\u0cb0\u0ccb\u0cb0\u0cc1. \u0c88 \u0c85\u0ca6\u0ccd\u0ca7\u0cc2\u0cb0\u0cbf\u0ca4\u0ca8 \u0ca8\u0ccb\u0ca1\u0cbf, \"\u0c87\u0ca6\u0cc1 \u0ca8\u0cbf\u0cae\u0ccd\u0cae \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb5\u0c95\u0ccc\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe' \u0c8e\u0c82\u0ca6\u0cc1 \u0c95\u0cc7\u0cb3\u0ccd\u0cb3\u0ccb\u0cb0\u0cc1. \u0ca8\u0cbe\u0cb5\u0cc1 \u0caf\u0cbe\u0cb5 \u0cad\u0cbe\u0cb7\u0cc6\u0c97\u0cc2 \u0c95\u0cae\u0ccd\u0cae\u0cbf \u0c87\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cbf\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0c97\u0cc7\u0c82\u0ca6\u0ccd\u0cb0 \u0caa\u0ccd\u0cb0\u0cb8\u0cbe\u0ca6\u0ccd\u200c \u0c95\u0cc2\u0ca1\u0cbe \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0caf\u0cc1\u0ca8\u0cbf\u0c9f\u0ccd\u200c\u0c97\u0cb3\u0cc1 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb0 \u0cb8\u0cb9\u0c95\u0cbe\u0cb0\u0cb5\u0cbf\u0ca4\u0ccd\u0ca4\u0cc1'-\u0cae\u0cc1\u0ca8\u0cbf\u0cb0\u0ca4\u0ccd\u0ca8, \u0ca8\u0cbf\u0cb0\u0ccd\u0cae\u0cbe\u0caa\u0c95", "\"\u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cc2 \u0cb8\u0cc7\u0cb0\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c87\u0c82\u0ca4\u0cb9 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0caf\u0cbe\u0cb0\u0cc1 \u0c95\u0cc2\u0ca1\u0cbe \u0ca8\u0cbe\u0ca8\u0cc1 \u0c8e\u0c82\u0cac \u0cad\u0cbe\u0cb5\u0ca8\u0cc6\u0caf\u0cbf\u0c82\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb2\u0ccd\u0cb2. \u0ca8\u0cbe\u0cb5\u0cc1 \u0c8e\u0c82\u0cac \u0cad\u0cbe\u0cb5\u0ca8\u0cc6\u0caf\u0cbf\u0c82\u0ca6 \u0ca6\u0cc1\u0ca1\u0cbf\u0ca6\u0cbf\u0ca6\u0ccd\u0ca6\u0cc7\u0cb5\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cbe\u0c97\u0cbf \u0cb0\u0cbe\u0ca4\u0ccd\u0cb0\u0cbf \u0cb9\u0c97\u0cb2\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c8e\u0cb2\u0ccd\u0cb2\u0cb5\u0cc2 \u0caa\u0ccd\u0cb2\u0ccd\u0cb0\u0cbe\u0ca8\u0ccd\u200c \u0caa\u0ccd\u0cb0\u0c95\u0cbe\u0cb0 \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c8f\u0c95\u0c95\u0cbe\u0cb2\u0c95\u0ccd\u0c95\u0cc6 \u0cae\u0cc2\u0cb0\u0ccd\u200d\u0ca8\u0cbe\u0cb2\u0ccd\u0c95\u0cc1 \u0cb8\u0cc6\u0c9f\u0ccd\u200c\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.'-\u0ca8\u0cbe\u0c97\u0ca3\u0ccd\u0ca3, \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95", "\u0ca6\u0cb0\u0ccd\u0cb6\u0ca8\u0ccd\u200c \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca4\u0cae\u0ccd\u0cae\u0ca8\u0c82\u0ca4\u0cc6 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0ca8\u0cbe\u0ca8\u0cc1 \u0c87\u0c82\u0c97\u0ccd\u0cb2\u0cc0\u0cb7\u0ccd\u200c\u0ca8\u0cb2\u0ccd\u0cb2\u0cbf \u0ca1\u0cc8\u0cb2\u0cbe\u0c97\u0ccd\u200c \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0cc7\u0cb3\u0cbf\u0ca6\u0cc6. \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3\u0cc1 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0ca6 \u0c85\u0cae\u0cc2\u0cb2\u0ccd\u0caf \u0c85\u0ca8\u0cc1\u0cad\u0cb5. \u0c87\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8 \u0cb8\u0cbe\u0ca7\u0ca8\u0cc6 \u0c8e\u0c82\u0ca6\u0cc1 \u0caa\u0cb0\u0cbf\u0c97\u0ca3\u0cbf\u0cb8\u0cbf\u0ca6\u0cb0\u0cc2 \u0ca4\u0caa\u0ccd\u0caa\u0cb2\u0ccd\u0cb2.-\u0ca1\u0ccd\u0caf\u0cbe\u0ca8\u0cbf\u0cb6\u0ccd\u200c \u0c85\u0c96\u0ccd\u0ca4\u0cb0\u0ccd\u200c, \u0cad\u0cc0\u0cae \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf", "\u0ca6\u0cb0\u0ccd\u0cb6\u0ca8\u0ccd\u200c \u0c9c\u0cc6\u0cc2\u0ca4\u0cc6 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c88 \u0ca4\u0cb0\u0cb9\u0ca6 \u0c92\u0c82\u0ca6\u0cc1 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0cac \u0c95\u0ca8\u0cb8\u0cbf\u0ca4\u0ccd\u0ca4\u0cc1. \u0c85\u0ca6\u0cc0\u0c97 \u0c88\u0ca1\u0cc7\u0cb0\u0cbf\u0ca6\u0cc6.\u00a0-\u0cae\u0cc7\u0c98\u0ca8\u0cbe \u0cb0\u0cbe\u0c9c\u0ccd\u200c, \"\u0cad\u0cbe\u0ca8\u0cc1\u0cae\u0ca4\u0cbf' \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf", "* \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0"], "title": "\u0c95\u0cc6\u0cc2\u0ca8\u0cc7 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0"},
{"url": "https://www.udayavani.com/kannada/news/balcony-sandalwood-news/267883/chandra-is-the-moon-behind-the-scenes", "content": ["\u0ca8\u0c9f \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0c82\u0ca6\u0cb0\u0cc6, \u0cac\u0cb9\u0cb3\u0cb7\u0ccd\u0c9f\u0cc1 \u0c9c\u0ca8\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \"\u0c8e\u0ca1\u0c95\u0cb2\u0ccd\u0cb2\u0cc1' \u0c9a\u0c82\u0ca6\u0ccd\u0cb0\u0cc1 \u0c85\u0c82\u0ca6\u0cbe\u0c95\u0ccd\u0cb7\u0ca3, \u0c8e\u0cb2\u0ccd\u0cb2\u0cb0\u0cc2 \u0c97\u0cc6\u0cc2\u0ca4\u0ccd\u0ca4\u0cc1 \u0c8e\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c\u0c97\u0cc6 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0 \u0cb9\u0cc6\u0cb8\u0cb0\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cb2\u0ccd\u0cb2\u0cc7 \u0c95\u0cb2\u0cc6\u0caf \u0cae\u0cc7\u0cb2\u0cc6 \u0c85\u0ca4\u0cc0\u0cb5 \u0c86\u0cb8\u0c95\u0ccd\u0ca4\u0cbf \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0cb6\u0cbe\u0cb2\u0cc6\u0caf \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0ca8\u0cbe\u0c9f\u0c95\u0ca6 \u0c97\u0cc0\u0cb3\u0cc1 \u0c85\u0c82\u0c9f\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0c85\u0cb5\u0cb0\u0cc1, \u0cb9\u0cbf\u0cb0\u0cbf\u0caf \u0ca8\u0c9f\u0cb0\u0cbe\u0ca6 \u0cb8\u0cbf.\u0c86\u0cb0\u0ccd\u200c.\u0cb8\u0cbf\u0c82\u0cb9 \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0cb8\u0cb9\u0ccb\u0ca6\u0cb0\u0cb0\u0cc1 \u0cac\u0cbe\u0cb2\u0ccd\u0caf\u0ca6 \u0c97\u0cc6\u0cb3\u0cc6\u0caf\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1.", "\u0ca8\u0ccd\u0caf\u0cbe\u0cb7\u0ca8\u0cb2\u0ccd\u200c \u0cb9\u0cc8\u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c93\u0ca6\u0cbf\u0ca6\u0ccd\u0ca6 \u0c85\u0cb5\u0cb0\u0cbf\u0c97\u0cc6, \u0c85\u0ca6\u0cc7 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0cb8\u0cbf.\u0c86\u0cb0\u0ccd\u200c.\u0cb8\u0cbf\u0c82\u0cb9 \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0ca8\u0cbe\u0c9f\u0c95 \u0c85\u0cad\u0ccd\u0caf\u0cbe\u0cb8\u0c95\u0ccd\u0c95\u0cc6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb6\u0cbe\u0cb2\u0cc6\u0caf \u0cb8\u0cbe\u0c82\u0cb8\u0ccd\u0c95\u0cc3\u0ca4\u0cbf\u0c95 \u0c95\u0cbe\u0cb0\u0ccd\u0caf\u0c9a\u0c9f\u0cc1\u0cb5\u0c9f\u0cbf\u0c95\u0cc6\u0caf\u0cb2\u0ccd\u0cb2\u0cc2 \u0c9a\u0c82\u0ca6\u0ccd\u0cb0\u0cc1 \u0cae\u0cc1\u0c82\u0c9a\u0cc2\u0ca3\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0cac\u0caf\u0cb8\u0ca6\u0cc7 \u0cac\u0c82\u0ca6 \u0cad\u0cbe\u0c97\u0ccd\u0caf', \"\u0ca8\u0cae\u0ccd\u0cae \u0cae\u0c95\u0ccd\u0c95\u0cb3\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cbe\u0cb2\u0ca8\u0c9f\u0cb0\u0cbe\u0c97\u0cbf \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0ca6\u0cc6\u0cc2\u0cb0\u0cc6\u0caf\u0cbf\u0ca4\u0cc1.", "\u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca8\u0cbe\u0c97\u0cc7\u0c82\u0ca6\u0ccd\u0cb0\u0cb0\u0cbe\u0cb5\u0ccd\u200c \u0cae\u0ca4\u0ccd\u0ca4\u0cc1 \u0cb5\u0cbe\u0ca6\u0cbf\u0cb0\u0cbe\u0c9c\u0ccd\u200c \u0c85\u0cb5\u0cb0\u0cc1 \u0c9a\u0c82\u0ca6\u0ccd\u0cb0\u0cc1 \u0c85\u0cb5\u0cb0 \u0cae\u0ca8\u0cc6\u0c97\u0cc6 \u0cb9\u0ccb\u0c97\u0cbf, \u0c85\u0cb2\u0ccd\u0cb2\u0cc7 \u0c86\u0ca1\u0cbf\u0cb7\u0ca8\u0ccd\u200c \u0ca8\u0ca1\u0cc6\u0cb8\u0cbf, \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c 10 \u0ca8\u0cc7 \u0ca4\u0cb0\u0c97\u0ca4\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cae\u0c97\u0ca8\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c95\u0cb3\u0cc1\u0cb9\u0cbf\u0cb8\u0cb2\u0cc1 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0 \u0ca4\u0c82\u0ca6\u0cc6\u0c97\u0cc6 \u0c87\u0cb7\u0ccd\u0c9f\u0cb5\u0cbf\u0cb0\u0cb2\u0cbf\u0cb2\u0ccd\u0cb2. \u0c95\u0cc6\u0cc2\u0ca8\u0cc6\u0c97\u0cc6, \u0cb9\u0cc7\u0c97\u0ccb \u0c85\u0cb5\u0cb0 \u0ca4\u0c82\u0ca6\u0cc6\u0caf\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0cb8\u0cbf, \u0c95\u0cc7\u0cb5\u0cb2 \u0c92\u0c82\u0ca6\u0cc2\u0cb5\u0cb0\u0cc6 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0c86 \u0c9a\u0cbf\u0ca4\u0ccd\u0cb0\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c97\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0cb6\u0cbe\u0cb2\u0cc6 \u0cae\u0cc1\u0c97\u0cbf\u0cb8\u0cbf, \u0ca8\u0ccd\u0caf\u0cbe\u0cb7\u0ca8\u0cb2\u0ccd\u200c \u0c95\u0cbe\u0cb2\u0cc7\u0c9c\u0ccd\u200c\u0c97\u0cc6 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c\u0c97\u0cc6 \u0c85\u0cb2\u0ccd\u0cb2\u0cbf \u0c95\u0cc1\u0cae\u0cbe\u0cb0\u0ccd\u200c \u0c8e\u0c82\u0cac \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0caf \u0caa\u0cb0\u0cbf\u0c9a\u0caf\u0cb5\u0cbe\u0caf\u0cbf\u0ca4\u0cc1. \u0c86 \u0c95\u0cc1\u0cae\u0cbe\u0cb0\u0ccd\u200c \u0cac\u0cc7\u0cb0\u0cbe\u0cb0\u0cc2 \u0c85\u0cb2\u0ccd\u0cb2, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c96\u0ccd\u0caf\u0cbe\u0ca4 \u0ca8\u0c9f \u0ca1\u0cbe.\u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c. \u0c85\u0cb5\u0cb0\u0cbf\u0cac\u0ccd\u0cac\u0cb0\u0cc1 \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0c93\u0ca6\u0cc1\u0ca4\u0ccd\u0ca4\u0cb2\u0cc7 \u0cb8\u0cbf\u0ca8\u0cbf\u0cae\u0cbe \u0c95\u0ca8\u0cb8\u0cc1 \u0c95\u0c82\u0ca1\u0cb5\u0cb0\u0cc1. \"\u0cb5\u0c82\u0cb6\u0cb5\u0cc3\u0c95\u0ccd\u0cb7' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0\u0cbf\u0c97\u0cc2 \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0cac\u0c82\u0ca4\u0cc1. \u0c95\u0cbe\u0cb2\u0cc7\u0c9c\u0cc1 \u0cae\u0cc1\u0c97\u0cbf\u0ca6 \u0ca8\u0c82\u0ca4\u0cb0\u0cb5\u0cc2 \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c92\u0cb3\u0ccd\u0cb3\u0cc6\u0caf \u0c97\u0cc6\u0cb3\u0cc6\u0ca4\u0ca8 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1.", "\u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c\u0c97\u0cc6 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c85\u0cb5\u0cb0\u0cc1 \"\u0ca8\u0cbe\u0c97\u0cb0\u0cb9\u0cbe\u0cb5\u0cc1' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cb0\u0cc1. \u0c86 \u0cac\u0cb3\u0cbf\u0c95, \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c85\u0cb5\u0cb0 \u0c95\u0ca3\u0ccd\u0ca3\u0cc1 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0cae\u0cc7\u0cb2\u0cc2 \u0cac\u0cbf\u0ca4\u0ccd\u0ca4\u0cc1. \u0c86\u0c97 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc7 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cbe\u0c97\u0cbf\u0cb8\u0cbf\u0ca6\u0cb0\u0cc1. \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0 \u0cb5\u0cc3\u0ca4\u0ccd\u0ca4\u0cbf \u0cac\u0ca6\u0cc1\u0c95\u0cbf\u0c97\u0cc6 \u0ca6\u0cbe\u0cb0\u0cbf\u0caf\u0cbe\u0caf\u0cbf\u0ca4\u0cc1.", "\u0c85\u0cb2\u0ccd\u0cb2\u0cbf\u0c82\u0ca6 \u0c85\u0cb5\u0cb0\u0cc1 \"\u0c8e\u0ca1\u0c95\u0cb2\u0ccd\u0cb2\u0cc1' \u0c9a\u0c82\u0ca6\u0ccd\u0cb0\u0cc1 \u0c8e\u0c82\u0ca6\u0cc7 \u0cb9\u0cc6\u0cb8\u0cb0\u0cc1 \u0caa\u0ca1\u0cc6\u0ca6\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \"\u0cb8\u0c82\u0ca4\u0ccb\u0cb7 \u0c85\u0cb9\u0cbe, \u0c85\u0cb9\u0cbe.. \u0cb8\u0c82\u0c97\u0cc0\u0ca4 \u0c93\u0cb9\u0ccb \u0c93\u0cb9\u0ccb..' \u0c8e\u0c82\u0cac \u0cb9\u0cbe\u0ca1\u0cc1 \u0c87\u0c82\u0ca6\u0cbf\u0c97\u0cc2 \u0c8e\u0cb5\u0cb0\u0ccd\u200c\u0c97\u0ccd\u0cb0\u0cc0\u0ca8\u0ccd\u200c \u0c86\u0c97\u0cbf\u0caf\u0cc7 \u0c89\u0cb3\u0cbf\u0ca6\u0cbf\u0ca6\u0cc6. \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c85\u0cb5\u0cb0 \u0cb6\u0cbf\u0cb7\u0ccd\u0caf\u0cb5\u0cc3\u0c82\u0ca6\u0ca6\u0cb2\u0ccd\u0cb2\u0cbf \u0c85\u0c82\u0cac\u0cb0\u0cc0\u0cb7\u0ccd\u200c, \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c, \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c, \u0c9c\u0cc8 \u0c9c\u0c97\u0ca6\u0cc0\u0cb6\u0ccd\u200c, \u0cb8\u0cc1\u0c82\u0ca6\u0cb0\u0ccd\u200c\u0cb0\u0cbe\u0c9c\u0ccd\u200c \u0c85\u0cb5\u0cb0 \u0c9c\u0ca4\u0cc6\u0c97\u0cc6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c95\u0cc2\u0ca1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0cb5\u0cbf\u0cb6\u0cc7\u0cb7.\u00a0", "\u0c85\u0caa\u0cc2\u0cb0\u0ccd\u0cb5 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c9a\u0c82\u0ca6\u0ccd\u0cb0\u0cc1...:\u00a0\"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0 \u0c86\u0c97\u0cbf\u0ca8 \u0c95\u0cbe\u0cb2\u0ca6\u0cb2\u0ccd\u0cb2\u0cc7 \u0c92\u0c82\u0ca6\u0cc1 \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0c8e\u0cb2\u0ccd\u0cb2\u0cb0 \u0cae\u0ca8\u0cb5\u0ca8\u0ccd\u0ca8\u0cc1 \u0c97\u0cc6\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c85\u0ca6\u0cbe\u0ca6 \u0cac\u0cb3\u0cbf\u0c95 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0cb0\u0cc1. \"\u0cae\u0cb3\u0cc6 \u0cac\u0c82\u0ca4\u0cc1 \u0cae\u0cb3\u0cc6', \"\u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0', \"\u0cb8\u0c82\u0cb8\u0ccd\u0c95\u0cbe\u0cb0', \"\u0caa\u0cbe\u0caa \u0caa\u0cc1\u0ca3\u0ccd\u0caf', \"\u0cb8\u0cc0\u0ca4\u0cc6\u0caf\u0cb2\u0ccd\u0cb2 \u0cb8\u0cbe\u0cb5\u0cbf\u0ca4\u0ccd\u0cb0\u0cbf', \"\u0c95\u0cb8\u0ccd\u0ca4\u0cc2\u0cb0\u0cbf \u0cb5\u0cbf\u0c9c\u0caf', \"\u0c92\u0c82\u0ca6\u0cc1 \u0cb0\u0cc2\u0caa \u0c8e\u0cb0\u0ca1\u0cc1 \u0c97\u0cc1\u0ca3',", "\"\u0cae\u0ca8\u0cc6 \u0cac\u0cc6\u0cb3\u0c95\u0cc1', \"\u0cb9\u0c82\u0cb8\u0c97\u0cc0\u0ca4\u0cc6', \"\u0cb8\u0cc2\u0ca4\u0ccd\u0cb0\u0ca6 \u0c97\u0cc6\u0cc2\u0c82\u0cac\u0cc6', \"\u0caa\u0cb0\u0cbf\u0cb5\u0cb0\u0ccd\u0ca4\u0ca8\u0cc6', \"\u0cb0\u0cbe\u0c9c \u0ca8\u0ca8\u0ccd\u0ca8 \u0cb0\u0cbe\u0c9c', \"\u0c95\u0ca8\u0cb8\u0cc1 \u0ca8\u0ca8\u0cb8\u0cc1', \"\u0cac\u0cc6\u0cb8\u0cc1\u0c97\u0cc6', \"\u0cae\u0cc1\u0caf\u0ccd\u0caf\u0cbf\u0c97\u0cc6 \u0cae\u0cc1\u0caf\u0ccd\u0caf\u0cbf', \"\u0cb6\u0c82\u0c95\u0cb0\u0ccd\u200c \u0c97\u0cc1\u0cb0\u0cc1', \"\u0cb6\u0ca8\u0cbf \u0caa\u0ccd\u0cb0\u0cad\u0cbe\u0cb5', \"\u0ca6\u0cc7\u0cb5\u0cb0 \u0ca6\u0cc1\u0ca1\u0ccd\u0ca1\u0cc1', \"\u0cb8\u0cca\u0cb8\u0cc6 \u0ca4\u0c82\u0ca6 \u0cb8\u0ccc\u0cad\u0cbe\u0c97\u0ccd\u0caf',\"\u0cb6\u0ccd\u0cb0\u0cc0\u0cae\u0c82\u0ca4\u0ca8 \u0cae\u0c97\u0cb3\u0cc1' \"\u0cb6\u0cbf\u0cb5\u0cb2\u0cbf\u0c82\u0c97', \"\u0c85\u0cb8\u0ccd\u0ca4\u0cbf\u0ca4\u0ccd\u0cb5',\"\u0cb0\u0ccb\u0cb8\u0ccd\u200c',\"\u0c9c\u0cc0\u0cb5',\"\u0cb9\u0cbe\u0c97\u0cc7 \u0cb8\u0cc1\u0cae\u0ccd\u0cae\u0ca8\u0cc6' \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0caf\u0cb6\u0cb8\u0ccd\u0cb5\u0cbf \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1.\u00a0", "\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97\u0cb2\u0cc7 \u0c85\u0cb5\u0cb0\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb9\u0cc1\u0ca1\u0cc1\u0c97\u0cbf\u0caf\u0ca8\u0ccd\u0ca8 \u0ca8\u0ccb\u0ca1\u0cbf, \u0caa\u0ccd\u0cb0\u0cc0\u0ca4\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cb0\u0cc1. 1984\u0cb0\u0cb2\u0ccd\u0cb2\u0cbf \u0cb6\u0cc0\u0cb2\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cb0\u0cc1. \u0c86 \u0cac\u0cb3\u0cbf\u0c95 \u0c95\u0cc6\u0ca8\u0ca1\u0cbe\u0c97\u0cc6 \u0cb9\u0ccb\u0ca6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0ca4\u0cae\u0ccd\u0cae \u0caa\u0ca4\u0ccd\u0ca8\u0cbf\u0caf \u0c86\u0cb8\u0cc6\u0caf\u0c82\u0ca4\u0cc6 \u0c85\u0cb2\u0ccd\u0cb2\u0cc7 \u0ca8\u0cc6\u0cb2\u0cc6\u0cb8\u0cbf\u0ca6\u0cb0\u0cc1. \u0ca8\u0c9f\u0ca8\u0cc6 \u0c9c\u0cc6\u0cc2\u0ca4\u0cc6\u0c97\u0cc6 \u0ca4\u0cbe\u0c82\u0ca4\u0ccd\u0cb0\u0cbf\u0c95\u0cb5\u0cbe\u0c97\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c, \u0c95\u0cbe\u0cb0\u0ccd\u0caa\u0ccb\u0cb0\u0cc6\u0c9f\u0ccd, \u0c9f\u0cc6\u0cb2\u0cbf\u0cab\u0cbf\u0cb2\u0c82 \u0cae\u0cbe\u0ca1\u0cbf\u0ca6\u0cb0\u0cc1, \u0c86 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cc2 \u0caa\u0ccd\u0cb0\u0ca6\u0cb0\u0ccd\u0cb6\u0cbf\u0cb8\u0cbf\u0ca6\u0cb0\u0cc1.", "\u0c86 \u0cac\u0cb3\u0cbf\u0c95 \u0cb8\u0ccd\u0cb5\u0cb2\u0ccd\u0caa \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0ca6\u0cc2\u0cb0\u0cb5\u0cbf\u0ca6\u0ccd\u0ca6\u0cc1, \u00a0\u0c95\u0cc6\u0ca8\u0ca1\u0cbe\u0ca6\u0cb2\u0ccd\u0cb2\u0cbf\u0ca8 \u0c92\u0c9f\u0ccd\u0c9f\u0cbe\u0cb5\u0cbe\u0ca6\u0cb2\u0ccd\u0cb2\u0cbf \u0caa\u0ca4\u0ccd\u0ca8\u0cbf \u0c9c\u0cc6\u0cc2\u0ca4\u0cc6 \u0ca8\u0cc6\u0cb2\u0cc6\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0cbf \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0cad\u0cb0\u0ca4\u0ca8\u0cbe\u0c9f\u0ccd\u0caf \u0ca4\u0cb0\u0c97\u0ca4\u0cbf \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0cb9\u0cbe\u0c97\u0cc7 \u0cb8\u0cc1\u0cae\u0ccd\u0cae\u0ca8\u0cc6' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0caa\u0cc1\u0ca8\u0c83 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c, \u0ca4\u0cae\u0ccd\u0cae \u0c8e\u0cb0\u0ca1\u0ca8\u0cc7 \u0c87\u0ca8\u0ccd\u0ca8\u0cbf\u0c82\u0c97\u0ccd\u0cb8\u0ccd\u200c \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cb0\u0cc1. \u0caa\u0cc1\u0ca4\u0ccd\u0cb0\u0cbf \u0ca4\u0cbe\u0ca8\u0ccd\u0caf \u0c85\u0cb5\u0cb0\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c86\u0cb8\u0cc6 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cae\u0cb2\u0ccd\u0cb2\u0cc7\u0cb6\u0ccd\u0cb5\u0cb0\u0c82\u0ca8\u0cb2\u0ccd\u0cb2\u0cc7 \u0cb5\u0cbe\u0cb8\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1.", "\u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c87\u0cb2\u0ccd\u0cb2\u0cbf \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cb2\u0cc7, \u0c85\u0cb5\u0cb0\u0cc1 \"\u0c95\u0cc6\u0c82\u0caa\u0cae\u0ccd\u0cae\u0ca8 \u0c95\u0ccb\u0cb0\u0ccd\u0c9f\u0ccd\u200c \u0c95\u0cc7\u0cb8\u0ccd\u200c' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6 \u0c95\u0cc6\u0cc2\u0ca8\u0cc6\u0caf \u0c9a\u0cbf\u0ca4\u0ccd\u0cb0 \"3 \u0c97\u0c82\u0c9f\u0cc6 30 \u0ca6\u0cbf\u0ca8 30 \u0cb8\u0cc6\u0c95\u0cc6\u0c82\u0ca1\u0ccd\u200c' \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7 \u0ca4\u0cc6\u0cb0\u0cc6\u0c95\u0c82\u0ca1\u0cbf\u0ca4\u0ccd\u0ca4\u0cc1. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb6\u0cc7\u0cb7\u0cb5\u0cc6\u0c82\u0ca6\u0cb0\u0cc6, 1973 \u0cb0\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cac\u0c82\u0ca6 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0ca8\u0ccd\u0ca8\u0cc7 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb9\u0cca\u0cb8\u0cac\u0cb0 \u0ca4\u0c82\u0ca1\u0ca6 \u0c9c\u0ca4\u0cc6\u0caf\u0cb2\u0ccd\u0cb2\u0cc2 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c86 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \"\u0cb5\u0cbf\u0cb0\u0cb9 \u0ca8\u0cc2\u0cb0\u0cc1 \u0ca8\u0cc2\u0cb0\u0cc1 \u0ca4\u0cb0\u0cb9..' \u0c85\u0c82\u0ca4 \u0cb9\u0cbe\u0ca1\u0cbf \u0c95\u0cc1\u0caa\u0ccd\u0caa\u0cb3\u0cbf\u0cb8\u0cbf\u0ca6\u0ccd\u0ca6 \u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cc6 \u0c9c\u0caf\u0c82\u0ca4\u0cbf \u0cb9\u0cbe\u0c97\u0cc2 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0caa\u0cc1\u0ca8\u0c83 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc1 \u0cb5\u0cbf\u0cb6\u0cc7\u0cb7. \u0c85\u0c82\u0ca6\u0cb9\u0cbe\u0c97\u0cc6, \u0cb9\u0cca\u0cb8\u0cac\u0cb0\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0 \u0cae\u0c95\u0ccd\u0c95\u0cb3 \u0c9a\u0cbf\u0ca4\u0ccd\u0cb0 \u0c88\u0c97\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c97\u0cbf\u0ca6\u0cbf\u0ca6\u0ccd\u0ca6\u0cc1, \u0ca4\u0cc6\u0cb0\u0cc6\u0c97\u0cc6 \u0cac\u0cb0\u0cac\u0cc7\u0c95\u0cbf\u0ca6\u0cc6.", "\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c9c\u0cc6\u0cc2\u0ca4\u0cc6 \u0ca8\u0c9f\u0ca8\u0cc6:\u00a0\u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0\u0cc1 \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0c9c\u0ca4\u0cc6 \"\u0cb0\u0cbe\u0c9c \u0ca8\u0ca8\u0ccd\u0ca8 \u0cb0\u0cbe\u0c9c' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0cb8\u0cb2 \u0ca8\u0c9f\u0cbf\u0cb8\u0cbf\u0ca6\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \"\u0ca8\u0cc2\u0cb0\u0cc1 \u0c95\u0ca3\u0ccd\u0ca3\u0cc1 \u0cb8\u0cbe\u0cb2\u0cc1\u0ca6\u0cc1...' \u0cb9\u0cbe\u0ca1\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0caa\u0ca6\u0cc7 \u0caa\u0ca6\u0cc7 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.", "\"\u0c92\u0c82\u0ca6\u0cc7 \u0cb0\u0cc2\u0caa \u0c8e\u0cb0\u0ca1\u0cc1 \u0c97\u0cc1\u0ca3', \"\u0ca7\u0cb0\u0ca3\u0cbf \u0cae\u0c82\u0ca1\u0cb2 \u0cae\u0ca7\u0ccd\u0caf\u0ca6\u0cc6\u0cc2\u0cb3\u0c97\u0cc6' \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cb0\u0cc2, \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cb0\u0cc1 \u0c97\u0cc1\u0cb0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0ca6\u0ccd\u0ca6\u0cc1, \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c8e\u0c82\u0ca6\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0c82\u0c9c\u0cc1\u0c82\u0ca1 \u0c8e\u0c82\u0cac \u0caa\u0cbe\u0ca4\u0ccd\u0cb0, \u0c85\u0cb5\u0cb0\u0cbf\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0cbf\u0ca4\u0ccd\u0ca4\u0cc1.", "\u0c9a\u0c82\u0ca6\u0ccd\u0cb0\u0cc1 \u0ca8\u0cbf\u0ca7\u0ca8\u0ca6 \u0cb8\u0cc1\u0ca6\u0ccd\u0ca6\u0cbf \u0c95\u0cc7\u0cb3\u0cbf \u0ca8\u0ca8\u0c97\u0cc6 \u0c86\u0c98\u0cbe\u0ca4\u0cb5\u0cbe\u0c97\u0cbf\u0ca6\u0cc6. \u0ca8\u0ca8\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c85\u0cb5\u0ca8\u0cc6\u0cc2\u0cac\u0ccd\u0cac \u0c92\u0cb3\u0ccd\u0cb3\u0cc6\u0caf \u0c97\u0cc6\u0cb3\u0cc6\u0caf. \u0c8e\u0cb7\u0ccd\u0c9f\u0cb0\u0cae\u0c9f\u0ccd\u0c9f\u0cbf\u0c97\u0cc6 \u0c97\u0cc6\u0cb3\u0cc6\u0ca4\u0ca8\u0cb5\u0cbf\u0ca4\u0ccd\u0ca4\u0cc1 \u0c85\u0c82\u0ca6\u0cb0\u0cc6, \u0c87\u0cac\u0ccd\u0cac\u0cb0\u0cc2 \u0c92\u0c82\u0ca6\u0cc7 \u0cae\u0ca8\u0cc6\u0caf\u0cb5\u0cb0\u0cc1 \u0c8e\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cc1. \u0ca8\u0ca8\u0ccd\u0ca8 \u0c8e\u0cb2\u0ccd\u0cb2\u0cbe \u0cb8\u0cc1\u0c96-\u0ca6\u0cc1\u0c83\u0c96, \u0ca8\u0ccb\u0cb5\u0cc1, \u0ca8\u0cb2\u0cbf\u0cb5\u0cc1\u0c97\u0cb3\u0cbf\u0c97\u0cc6 \u0cad\u0cbe\u0c97\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0c85\u0cb5\u0ca8\u0cc1 \u0c85\u0ca4\u0ccd\u0caf\u0c82\u0ca4 \u0cb8\u0ccd\u0ca8\u0cc7\u0cb9\u0c9c\u0cc0\u0cb5\u0cbf. \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc1 \u0c92\u0c9f\u0ccd\u0c9f\u0cbf\u0c97\u0cc6 \u0cb8\u0cc1\u0cae\u0cbe\u0cb0\u0cc1 20 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0c97\u0cc6\u0cb3\u0cc6\u0ca4\u0ca8\u0cb5\u0cbf\u0ca4\u0ccd\u0ca4\u0cc1. \u0c86\u0c97\u0cbf\u0ca8\u0cbf\u0c82\u0ca6\u0cb2\u0cc2 \u0c85\u0ca6\u0cc7 \u0caa\u0ccd\u0cb0\u0cc0\u0ca4\u0cbf, \u0cb5\u0cbf\u0cb6\u0ccd\u0cb5\u0cbe\u0cb8 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cb5\u0ccd\u0caf\u0c95\u0ccd\u0ca4\u0cbf. \u0cac\u0ca6\u0cc1\u0c95\u0cbf\u0ca8 \u0cac\u0c97\u0ccd\u0c97\u0cc6 \u0ca4\u0cc1\u0c82\u0cac\u0cbe\u0ca8\u0cc7 \u0c86\u0cb8\u0cc6\u0c97\u0cb3\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6. \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cae\u0cc7\u0cb2\u0cc6 \u0c86\u0cb8\u0c95\u0ccd\u0ca4\u0cbf \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb9\u0cc0\u0c97\u0cbe\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c8a\u0cb9\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0ca6\u0cc7\u0cb5\u0cb0\u0cc1 \u0c85\u0cb5\u0cb0 \u0c86\u0ca4\u0ccd\u0cae\u0c95\u0ccd\u0c95\u0cc6 \u0cb6\u0cbe\u0c82\u0ca4\u0cbf \u0ca8\u0cc0\u0ca1\u0cb2\u0cbf. \u0ca6\u0cc1\u0c83\u0c96\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca7\u0cc8\u0cb0\u0ccd\u0caf \u0c95\u0cc6\u0cc2\u0ca1\u0cb2\u0cbf.-\u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c, \u0ca8\u0c9f", "\u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0\u0cc1 \u0cac\u0cbe\u0cb2 \u0c95\u0cb2\u0cbe\u0cb5\u0cbf\u0ca6\u0cb0\u0cbe\u0c97\u0cbf \u0c9a\u0cbf\u0ca4\u0c97\u0ccd\u0cb0\u0cb0\u0c82\u0c97 \u0caa\u0ccd\u0cb0\u0cb5\u0cc7\u0cb6 \u0cae\u0cbe\u0ca1\u0cbf\u0ca6\u0cb5\u0cb0\u0cc1. \u0c86 \u0ca8\u0c82\u0ca4\u0cb0 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c85\u0cb5\u0cb0 \u0c97\u0cb0\u0ca1\u0cbf\u0caf\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cb0\u0cc1. \u0c85\u0cb5\u0cb0\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c9a\u0cbf\u0ca4\u0ccd\u0cb0 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb9\u0cca\u0cb8 \u0ca6\u0cbe\u0c96\u0cb2\u0cc6 \u0cac\u0cb0\u0cc6\u0caf\u0cbf\u0ca4\u0cc1. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0c82\u0ca4\u0cb0 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0ca6\u0cc6\u0cc2\u0ca1\u0ccd\u0ca1 \u0ca8\u0c9f\u0cb0\u0cbe\u0c97\u0cbf \u0cb9\u0cca\u0cb0\u0cb9\u0cca\u0cae\u0ccd\u0cae\u0cbf\u0ca6\u0cb0\u0cc1. \u0c85\u0cb5\u0cb0\u0cc1 \u0cb8\u0ccd\u0ca8\u0cc7\u0cb9\u0c9c\u0cc0\u0cb5\u0cbf. \u0c85\u0cb5\u0c95\u0cbe\u0cb6 \u0c87\u0cb2\u0ccd\u0cb2\u0ca6\u0cbf\u0cb0\u0cc1\u0cb5\u0cbe\u0c97\u0cb2\u0cc2 \u0caf\u0cbe\u0cb0 \u0cac\u0cb3\u0cbf \u0cb9\u0ccb\u0c97\u0cbf \u0c85\u0cb5\u0c95\u0cbe\u0cb6 \u0c95\u0cc7\u0cb3\u0cbf\u0ca6\u0cb5\u0cb0\u0cb2\u0ccd\u0cb2. \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0c87\u0cac\u0ccd\u0cac\u0cb0\u0cc1 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c9c\u0ca4\u0cc6 \u0c8e\u0cb7\u0ccd\u0c9f\u0ccb \u0cac\u0cbe\u0cb0\u0cbf \u0cb6\u0cac\u0cb0\u0cbf\u0cae\u0cb2\u0cc6 \u0caf\u0cbe\u0ca4\u0ccd\u0cb0\u0cc6\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0ca6\u0cc0\u0c97 \u0cac\u0cb0\u0cc0 \u0ca8\u0cc6\u0ca8\u0caa\u0cc1 \u0cae\u0cbe\u0ca4\u0ccd\u0cb0. \u0c92\u0cb3\u0ccd\u0cb3\u0cc6\u0caf \u0cb5\u0ccd\u0caf\u0c95\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0ca8\u0ccb\u0cb5\u0cbf\u0ca6\u0cc6. \u0ca6\u0cc7\u0cb5\u0cb0\u0cc1 \u0c85\u0cb5\u0cb0 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca7\u0cc8\u0cb0\u0ccd\u0caf \u0ca4\u0cc1\u0c82\u0cac\u0cc1\u0cb5 \u0cb6\u0c95\u0ccd\u0ca4\u0cbf \u0c95\u0cc6\u0cc2\u0ca1\u0cb2\u0cbf.-\u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1, \u0c85\u0ca7\u0ccd\u0caf\u0c95\u0ccd\u0cb7\u0cb0\u0cc1, \u0c95\u0cb0\u0ccd\u0ca8\u0cbe\u0c9f\u0c95 \u0c9a\u0cb2\u0ca8\u0c9a\u0cbf\u0ca4\u0ccd\u0cb0 \u0cb5\u0cbe\u0ca3\u0cbf\u0c9c\u0ccd\u0caf \u0cae\u0c82\u0ca1\u0cb3\u0cbf", "\u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c87\u0cac\u0ccd\u0cac\u0cb0\u0cc2 \u0caa\u0ccd\u0cb0\u0cbe\u0ca3 \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1. \u0ca8\u0cac\u0ccd\u0cac\u0cbf\u0cac\u0ccd\u0cac\u0cb0 \u0c97\u0cc6\u0cb3\u0cc6\u0ca4\u0ca8 \u0cb8\u0cc1\u0cae\u0cbe\u0cb0\u0cc1 42 \u0cb5\u0cb0\u0ccd\u0cb7\u0c97\u0cb3\u0ca6\u0ccd\u0ca6\u0cc1. \u0c87\u0cac\u0ccd\u0cac\u0cb0\u0cc2 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc1 \u0cb8\u0cc1\u0cae\u0cbe\u0cb0\u0cc1 12 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cbf\u0c97\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0cbf\u0c95\u0ccd\u0c95\u0cbe\u0c97\u0cc6\u0cb2\u0ccd\u0cb2, \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c86\u0c97\u0cc1 \u0cb9\u0ccb\u0c97\u0cc1\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cb8\u0cae\u0caf\u0ca6\u0cb2\u0ccd\u0cb2\u0c82\u0ca4\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0cae\u0cbe\u0cb7\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c88 \u0cb0\u0cc0\u0ca4\u0cbf \u0cb8\u0ca1\u0ca8\u0ccd\u200c \u0cb8\u0cbe\u0cb5\u0ca8\u0ccd\u0ca8\u0caa\u0ccd\u0caa\u0cbf\u0ca6\u0ccd\u0ca6\u0cc1, \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0ccb\u0cb5\u0cc1 \u0ca4\u0c82\u0ca6\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c92\u0cac\u0ccd\u0cac \u0c85\u0caa\u0cb0\u0cc2\u0caa\u0ca6 \u0cb5\u0ccd\u0caf\u0c95\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0ca8\u0ccb\u0cb5\u0cbf\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7, \u0c87\u0cac\u0ccd\u0cac\u0cb0\u0cc2 \u0cad\u0cc7\u0c9f\u0cbf \u0cae\u0cbe\u0ca1\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cc6\u0cb5\u0cc1. \u0c92\u0c82\u0ca6\u0cc1 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cbe\u0c97\u0cbf\u0caf\u0cc2 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0ca6\u0cc7\u0cb5\u0cb0\u0cc1 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1.-\u0c9c\u0cc8 \u0c9c\u0c97\u0ca6\u0cc0\u0cb6\u0ccd\u200c, \u0ca8\u0c9f"], "title": "\u0ca4\u0cc6\u0cb0\u0cc6\u0cae\u0cb0\u0cc6\u0c97\u0cc6 \u0cb8\u0cb0\u0cbf\u0ca6 \u0c9a\u0c82\u0ca6\u0cb5\u0ca8\u0ca6 \u0c9a\u0c82\u0ca6\u0ccd\u0cb0"},
{"url": "https://www.udayavani.com/kannada/news/balcony-sandalwood-news/273461/oh-love-you-beautiful", "content": ["\u0cb6\u0cb6\u0cbe\u0c82\u0c95\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cae\u0cca\u0c97\u0ccd\u0c97\u0cbf\u0ca8 \u0cae\u0ca8\u0cb8\u0ccd\u0cb8\u0cc1' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c95\u0cbe\u0cb2\u0cbf\u0c9f\u0ccd\u0c9f\u0cbf\u0ca6\u0ccd\u0ca6 \u0cae\u0ca8\u0ccb\u0c9c\u0ccd\u200c, \u0c88\u0c97 \u0cb9\u0cca\u0cb8\u0ca6\u0cc6\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0caa\u0cc1\u0ca8\u0c83 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c8e\u0c82\u0ca6\u0cc1 \u0ca8\u0cbe\u0cae\u0c95\u0cb0\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cc0\u0cb0\u0ccd\u0cb7\u0cbf\u0c95\u0cc6\u0caf\u0cc7 \u0cb9\u0cc7\u0cb3\u0cc1\u0cb5\u0c82\u0ca4\u0cc6, \u0c87\u0ca6\u0cc6\u0cc2\u0c82\u0ca6\u0cc1 \u0caa\u0c95\u0ccd\u0c95\u0cbe \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0c95\u0cc1\u0cb0\u0cbf\u0ca4\u0cbe\u0ca6 \u0cb8\u0cbf\u0ca8\u0cbf\u0cae\u0cbe.", "\u0caa\u0ccd\u0cb0\u0cc0\u0ca4\u0cbf \u0c95\u0ca5\u0cc6 \u0c87\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc2, \u0c87\u0ca6\u0cc6\u0cc2\u0c82\u0ca6\u0cc1 \u0cb9\u0cca\u0cb8\u0cb0\u0cc0\u0ca4\u0cbf\u0caf \u0caa\u0ccd\u0cb0\u0cc0\u0ca4\u0cbf \u0c95\u0ca5\u0cc6 \u0cb9\u0cc7\u0cb3\u0cb2\u0cc1 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6 \u0cae\u0ca8\u0ccb\u0c9c\u0ccd\u200c. \u0c85\u0c82\u0ca6\u0cb9\u0cbe\u0c97\u0cc6, \u0ca4\u0cc1\u0c82\u0cac\u0cbe \u0c97\u0ccd\u0caf\u0cbe\u0caa\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6 \u0cae\u0ca8\u0ccb\u0c9c\u0ccd\u200c, \u0caa\u0c95\u0ccd\u0c95\u0cbe \u0ca4\u0caf\u0cbe\u0cb0\u0cbf\u0caf\u0cca\u0c82\u0ca6\u0cbf\u0c97\u0cc7 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf, \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0c85\u0ca3\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cac\u0cbe\u0cb0\u0cbf \u0c85\u0cb5\u0cb0\u0cc1 \u0ca8\u0cbe\u0caf\u0c95\u0cb0\u0cbe\u0c97\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0caf\u0cc2 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5\u0cc1\u0ca6\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb6\u0cc7\u0cb7.", "\u0c88\u0c97\u0cbe\u0c97\u0cb2\u0cc7 \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c9a\u0cbf\u0ca4\u0ccd\u0cb0\u0ca6 \u0cb9\u0cbe\u0ca1\u0cc1, \u0c9f\u0ccd\u0cb0\u0cc7\u0cb2\u0cb0\u0ccd\u200c \u0cae\u0ca4\u0ccd\u0ca4\u0cc1 \u0c9f\u0cc0\u0cb8\u0cb0\u0ccd\u200c \u0c9c\u0ccb\u0cb0\u0cc1 \u0cb8\u0ca6\u0ccd\u0ca6\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc1, \u0cae\u0cbe\u0cb0\u0ccd\u0c9a\u0ccd\u200c 9 \u0cb0\u0c82\u0ca6\u0cc1 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c86 \u0c95\u0cc1\u0cb0\u0cbf\u0ca4\u0cc1 \u0ca8\u0cbe\u0caf\u0c95 \u0c95\u0cae\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cae\u0ca8\u0ccb\u0c9c\u0ccd\u200c, \u0ca4\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf, \u0c97\u0cc0\u0ca4\u0cbf \u0c87\u0ca4\u0ccd\u0caf\u0cbe\u0ca6\u0cbf \u0c95\u0cc1\u0cb0\u0cbf\u0ca4\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cac\u0ca6\u0cb2\u0cbe\u0cb5\u0ca3\u0cc6\u0c97\u0cc6 \u0c95\u0cbe\u0cb0\u0ca3 \u0c86\u0c97\u0ccb \u0caa\u0ccd\u0cb0\u0cc0\u0ca4\u0cbf:\u00a0\"\u0ca8\u0cbe\u0ca8\u0cc1 \"\u0cae\u0cca\u0c97\u0ccd\u0c97\u0cbf\u0ca8 \u0cae\u0ca8\u0cb8\u0cc1' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb9\u0cc0\u0cb0\u0ccb \u0c86\u0ca6\u0cc6. \u0c86 \u0cac\u0cb3\u0cbf\u0c95 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca5\u0cc6 \u0cac\u0c82\u0ca6\u0cb0\u0cc2 \u0c92\u0caa\u0ccd\u0caa\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0cac\u0cc7\u0cb0\u0cc7\u0ca8\u0ccb \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0ca4\u0cc1\u0ca1\u0cbf\u0ca4\u0cb5\u0cbf\u0ca4\u0ccd\u0ca4\u0cc1. \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cae\u0cc7\u0cb2\u0cc6 \u0c86\u0cb8\u0c95\u0ccd\u0ca4\u0cbf \u0cae\u0cc2\u0ca1\u0cbf\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0cb2\u0c82\u0ca1\u0ca8\u0ccd\u200c\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \"\u0cb2\u0c82\u0ca1\u0ca8\u0ccd\u200c \u0cab\u0cbf\u0cb2\u0ccd\u0cae\u0ccd \u0c85\u0c95\u0cbe\u0ca1\u0cc6\u0cae\u0cbf'\u0caf\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6\u0cc1 \u0cac\u0c82\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c9a\u0cbf\u0c97\u0cc1\u0cb0\u0cca\u0ca1\u0cc6\u0caf\u0cbf\u0ca4\u0cc1.", "\u0ca8\u0ca8\u0ccd\u0ca8 \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0ca8\u0ca8\u0ccd\u0ca8 \u0c86\u0cb8\u0cc6\u0c97\u0cc6 \u0c92\u0ca4\u0ccd\u0ca4\u0cbe\u0cb8\u0cc6\u0caf\u0cbe\u0c97\u0cbf \u0ca8\u0cbf\u0c82\u0ca4\u0cb0\u0cc1. \u0c85\u0cae\u0ccd\u0cae \u0cb8\u0cbf.\u0c9f\u0cbf. \u0c9a\u0c82\u0c9a\u0cb2\u0c95\u0cc1\u0cae\u0cbe\u0cb0\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb9\u0cca\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0caf\u0ccd\u0ca4\u0cc1. \u0c87\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9c\u0ca4\u0cc6\u0c97\u0cc6 \u0ca8\u0cbe\u0caf\u0c95\u0ca8\u0cbe\u0c97\u0cbf\u0caf\u0cc2 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca6\u0cc1 \u0ca8\u0cae\u0ccd\u0cae \u0cae\u0cca\u0ca6\u0cb2 \u0c8e\u0c82.\u0c95\u0cc6.\u0cab\u0cbf\u0cb2\u0ccd\u0cae\u0ccd\u0cb8\u0ccd \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0ca1\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0c97\u0cc6\u0cc2\u0c82\u0ca1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0. \u0cb6\u0cc0\u0cb0\u0ccd\u0cb7\u0cbf\u0c95\u0cc6 \u0ca8\u0ccb\u0ca1\u0cbf\u0ca6\u0cbe\u0c95\u0ccd\u0cb7\u0ca3, \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c87\u0ca6\u0cc6\u0cc2\u0c82\u0ca6\u0cc1 \u0caa\u0ccd\u0cb0\u0cc0\u0ca4\u0cbf, \u0caa\u0ccd\u0cb0\u0cc7\u0cae \u0c95\u0cc1\u0cb0\u0cbf\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca4\u0cc6\u0ca8\u0cbf\u0cb8\u0cc1\u0cb5\u0cc1\u0ca6\u0cc1 \u0ca8\u0cbf\u0c9c.", "\u0cb9\u0ccc\u0ca6\u0cc1, \u0c8e\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0caa\u0ccd\u0cb0\u0cc0\u0ca4\u0cbf \u0cb8\u0cb9\u0c9c\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cc0\u0ca4\u0cbf\u0c95\u0ca5\u0cc6\u0c97\u0cb3\u0cc1 \u0cb6\u0cbe\u0cb6\u0ccd\u0cb5\u0ca4\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb9\u0cc1\u0c9f\u0ccd\u0c9f\u0cbf\u0c97\u0cc6 \u0cae\u0cc2\u0cb2 \u0c95\u0cbe\u0cb0\u0ca3\u0cb5\u0cc7 \u0caa\u0ccd\u0cb0\u0cc0\u0ca4\u0cbf. \u0c86 \u0cae\u0cc2\u0cb2\u0c95\u0cb5\u0cc7 \u0c8e\u0cb7\u0ccd\u0c9f\u0ccb \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0c8e\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0caa\u0ccd\u0cb0\u0cc0\u0ca4\u0cbf\u0caf \u0c8e\u0cb3\u0cc6 \u0c87\u0cb0\u0cc1\u0cb5\u0c82\u0ca4\u0cc6 \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c87\u0ca6\u0cc6. \u0c86\u0ca6\u0cb0\u0cc6, \u0c86 \u0caa\u0ccd\u0cb0\u0cc0\u0ca4\u0cbf\u0caf \u0c95\u0ca5\u0cc6 \u0c87\u0cb2\u0ccd\u0cb2\u0cbf \u0cb8\u0cc1\u0cae\u0ccd\u0cae\u0ca8\u0cc6 \u0cae\u0cc2\u0ca1\u0cbf\u0cac\u0c82\u0ca6\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cc1\u0cb5\u0c82\u0ca4\u0cb9 \u0caa\u0ccd\u0cb0\u0cc0\u0ca4\u0cbf \u0c87\u0cb2\u0ccd\u0cb2\u0cc1\u0c82\u0c9f\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0c92\u0c82\u0ca6\u0cc1 \u0ca8\u0cc8\u0c9c \u0c98\u0c9f\u0ca8\u0cc6 \u0c88 \u0c9a\u0cbf\u0ca4\u0ccd\u0cb0\u0ca6 \u0cb9\u0cc8\u0cb2\u0cc6\u0c9f\u0ccd\u200c' \u0c8e\u0c82\u0cac\u0cc1\u0ca6\u0cc1 \u0cae\u0ca8\u0ccb\u0c9c\u0ccd\u200c \u0cae\u0cbe\u0ca4\u0cc1.", "\"\u0caf\u0cbe\u0cb5\u0cc1\u0ca6\u0cc7 \u0c9a\u0cbf\u0ca4\u0ccd\u0cb0\u0cb5\u0cbf\u0cb0\u0cb2\u0cbf, \u0caa\u0ccd\u0cb0\u0cc7\u0c95\u0ccd\u0cb7\u0c95 \u0cac\u0caf\u0cb8\u0cc1\u0cb5\u0cc1\u0ca6\u0cc1 \u0c85\u0caa\u0ccd\u0caa\u0c9f \u0cae\u0ca8\u0cb0\u0c82\u0c9c\u0ca8\u0cc6 \u0cae\u0cbe\u0ca4\u0ccd\u0cb0. \u0c85\u0ca6\u0cc1 '\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0cc6. \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cc1\u0c97\u0cb0\u0cbf\u0c97\u0cc6 \u0c8e\u0cb2\u0ccd\u0cb2\u0cc2 \u0ca4\u0cae\u0ccd\u0cae \u0c95\u0cbe\u0cb8\u0cbf\u0c97\u0cc6 \u0cae\u0ccb\u0cb8\u0cb5\u0cbf\u0cb2\u0ccd\u0cb2 \u0c85\u0c82\u0ca4\u0cc6\u0ca8\u0cbf\u0cb8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0c9a\u0cbf\u0ca4\u0ccd\u0cb0 \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0c92\u0c82\u0ca6\u0cc1 \u0ca8\u0cc8\u0c9c \u0c98\u0c9f\u0ca8\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb8\u0cc1\u0cb2\u0cad\u0cb5\u0cc7\u0ca8\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0ca8\u0cc8\u0c9c\u0ca4\u0cc6 \u0c9c\u0cc6\u0cc2\u0ca4\u0cc6\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0c95\u0cbe\u0cb2\u0ccd\u0caa\u0ca8\u0cbf\u0c95 \u0c85\u0c82\u0cb6\u0c97\u0cb3\u0cc2 \u0c87\u0cb5\u0cc6. \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cb0\u0cc2\u0caa\u0cc1\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1 \u0c9c\u0ca4\u0cc6\u0c97\u0cbf\u0cb0\u0cac\u0cc7\u0c95\u0cc1.", "\u0c85\u0ca6\u0cc1 \u0ca8\u0ca8\u0ccd\u0ca8\u0cca\u0c82\u0ca6\u0cbf\u0c97\u0cc6 \u0c87\u0ca6\u0ccd\u0ca6\u0cc1\u0ca6\u0cb0\u0cbf\u0c82\u0ca6\u0cb2\u0cc7, \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c95\u0cb2\u0cb0\u0ccd\u200c\u0cab\u200c\u0cc1\u0cb2\u0ccd\u200c \u0c86\u0c97\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0ca4\u0c82\u0ca1\u0ca6 \u0cac\u0c97\u0ccd\u0c97\u0cc6 \u0c8e\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0cb8\u0cbe\u0cb2\u0ca6\u0cc1, \u0ca8\u0ca8\u0ccd\u0ca8 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cc6 \u0cb0\u0cbe\u0ca4\u0cbf-\u0cb9\u0c97\u0cb2\u0cc1 \u0cb9\u0cc6\u0c97\u0cb2\u0cc1 \u0c95\u0cc6\u0cc2\u0c9f\u0ccd\u0c9f\u0cc1 \u0ca6\u0cc1\u0ca1\u0cbf\u0ca6 \u0ca4\u0c82\u0ca1\u0cb5\u0cbf\u0ca6\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0cc1 \u0ca4\u0ccb\u0cb0\u0cbf\u0ca6 \u0caa\u0ccd\u0cb0\u0cc0\u0ca4\u0cbf, \u0cb8\u0cb9\u0c95\u0cbe\u0cb0\u0ca6\u0cbf\u0c82\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0c87\u0ca8\u0ccd\u0ca8\u0cc1, \u0c9a\u0cbf\u0ca4\u0ccd\u0cb0\u0ca6 \u0c9b\u0cbe\u0caf\u0cbe\u0c97\u0ccd\u0cb0\u0cbe\u0cb9\u0c95 \u0c95\u0cbf\u0cb0\u0ca3\u0ccd\u200c \u0cb9\u0c82\u0caa\u0cbe\u0caa\u0cc1\u0cb0\u0ccd\u200c \u0c85\u0cb5\u0cb0\u0c82\u0ca4\u0cc2, \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cc2 \u0c9c\u0cc6\u0cc2\u0ca4\u0cc6\u0c97\u0cbf\u0ca6\u0ccd\u0ca6\u0cc1, \u0caf\u0cbe\u0cb5 \u0ca6\u0cc3\u0cb6\u0ccd\u0caf \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1,", "\u0cb9\u0cc7\u0c97\u0cc6\u0cb2\u0ccd\u0cb2\u0cbe \u0cae\u0cc2\u0ca1\u0cbf\u0cac\u0cb0\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c9c\u0cc6\u0cc2\u0ca4\u0cc6\u0c97\u0cc6 \u0c9a\u0cb0\u0ccd\u0c9a\u0cbf\u0cb8\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c9a\u0cbf\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0cb8\u0c82\u0c95\u0cb2\u0ca8\u0c95\u0cbe\u0cb0 \u0c95\u0cc6.\u0c8e\u0c82.\u0caa\u0ccd\u0cb0\u0c95\u0cbe\u0cb6\u0ccd\u200c \u0c85\u0cb5\u0cb0 \u0c95\u0cc6\u0cb2\u0cb8 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cae\u0cca\u0ca6\u0cb2\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0c85\u0cb5\u0cb0\u0cc1. \u0cae\u0cca\u0ca6\u0cb2 \u0cb8\u0cb2\u0cb5\u0cc7 \u0c85\u0cb5\u0cb0\u0cc1, \u0ca8\u0ca8\u0ccd\u0ca8 \u0c95\u0cc6\u0cb2\u0cb8 \u0cae\u0cc6\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cc1, \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0ca4\u0ccd\u0ca4\u0cb0\u0cbf \u0cb9\u0cbe\u0c95\u0cbf, \u0c8e\u0cb7\u0ccd\u0c9f\u0cc1 \u0cac\u0cc7\u0c95\u0ccb, \u0c8f\u0ca8\u0cc1 \u0cac\u0cc7\u0c95\u0ccb \u0c85\u0ca6\u0ca8\u0ccd\u0ca8\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0 \u0cb8\u0cb9\u0c95\u0cbe\u0cb0\u0ca6\u0cbf\u0c82\u0ca6 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cc0\u0cb0\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0ca8\u0ccb\u0c9c\u0ccd\u200c.", "\u0caa\u0c95\u0ccd\u0c95\u0cbe \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf:\u00a0\"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0cb6\u0cc0\u0cb0\u0ccd\u0cb7\u0cbf\u0c95\u0cc6 \u0c85\u0c82\u0ca6\u0cbe\u0c95\u0ccd\u0cb7\u0ca3, \u0caa\u0ccd\u0cb0\u0cc0\u0ca4\u0cbf\u0caf\u0ca6\u0ccd\u0ca6\u0cc7 \u0ca8\u0ca8\u0cc6\u0caa\u0cbe\u0c97\u0cc1\u0ca4\u0ccd\u0ca4\u0cc6. \u0c87\u0ca6\u0cc1 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cad\u0cbf\u0ca8\u0caf\u0cbf\u0cb8\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \u0cb6\u0cc0\u0cb0\u0ccd\u0cb7\u0cbf\u0c95\u0cc6\u0caf\u0cc7 \u0c87\u0cb2\u0ccd\u0cb2\u0cbf \u0cae\u0cb0\u0cc1\u0cac\u0cb3\u0c95\u0cc6\u0caf\u0cbe\u0c97\u0cbf\u0ca6\u0cc6. \"\u0cb6\u0cc0\u0cb0\u0ccd\u0cb7\u0cbf\u0c95\u0cc6\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c87\u0cb2\u0ccd\u0cb2\u0cbf \u0ca4\u0ccd\u0cb0\u0cbf\u0c95\u0ccb\u0ca8 \u0caa\u0ccd\u0cb0\u0cc7\u0cae\u0c95\u0ca5\u0cc6 \u0c87\u0ca6\u0cc6. \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf\u0caf\u0cb2\u0ccd\u0cb2\u0cbf \u0c88\u0c97\u0cbf\u0ca8 \u0c9c\u0ca8\u0cb0\u0cc7\u0cb7\u0ca8\u0ccd\u200c\u0ca8 \u0ca4\u0cb3\u0cae\u0cb3, \u0c8e\u0ca1\u0cb5\u0c9f\u0ccd\u0c9f\u0cc1\u0c97\u0cb3\u0cc1, \u0ca8\u0ccb\u0cb5\u0cc1, \u0ca8\u0cb2\u0cbf\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.", "\u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6, \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0cb8\u0cb9\u0c9c. \u0c87\u0cb2\u0ccd\u0cb2\u0cbf \u0caa\u0ccd\u0cb0\u0cc0\u0ca4\u0cbf\u0c97\u0cc6 \u0cb9\u0cca\u0cb8 \u0c85\u0cb0\u0ccd\u0ca5 \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0ca8\u0cc8\u0c9c \u0c98\u0c9f\u0ca8\u0cc6\u0caf\u0cbe\u0ca6\u0ccd\u0ca6\u0cb0\u0cbf\u0c82\u0ca6, \u00a0\u0cb8\u0cc2\u0c95\u0ccd\u0cb7\u0ccd\u0cae\u0ca4\u0cc6\u0c97\u0cc6 \u0c92\u0ca4\u0ccd\u0ca4\u0cc1\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0cc1\u0c96 \u0c85\u0c82\u0cb6\u0cb5\u0cc6\u0c82\u0ca6\u0cb0\u0cc6, \u0c87\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0c87\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cb9 \u0cb8\u0cc1\u0c82\u0ca6\u0cb0 \u0ca4\u0cbe\u0ca3\u0c97\u0cb3\u0cc2 \u0c87\u0cb5\u0cc6. \u0c87\u0cb2\u0ccd\u0cb2\u0cbf \u0cb8\u0c82\u0c97\u0cc0\u0ca4 \u0c95\u0cc2\u0ca1 \u0c9a\u0cbf\u0ca4\u0ccd\u0cb0\u0ca6 \u0c9c\u0cc0\u0cb5\u0cbe\u0cb3 \u0c8e\u0ca8\u0ccd\u0ca8\u0cac\u0cb9\u0cc1\u0ca6\u0cc1. \u0c86\u0ca8\u0c82\u0ca6\u0ccd\u200c \u0cb0\u0cbe\u0c9c, \u0cb5\u0cbf\u0c95\u0ccd\u0cb0\u0cae\u0ccd\u200c \u0cae\u0ca4\u0ccd\u0ca4\u0cc1 \u0cb0\u0cbe\u0cb9\u0cc1\u0cb2\u0ccd\u200c \u0ca6\u0cc7\u0cb5\u0ccd\u200c \u0c85\u0cb5\u0cb0\u0cc1 \u0cb8\u0c82\u0c97\u0cc0\u0ca4 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c86\u0cb0\u0cc1 \u0cb9\u0cbe\u0ca1\u0cc1\u0c97\u0cb3\u0cbf\u0cb5\u0cc6. \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf, \u0c95\u0cb5\u0cbf\u0cb0\u0cbe\u0c9c\u0ccd\u200c, \u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c \u0c9a\u0cc7\u0ca4\u0ca8\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c97\u0cc0\u0ca4\u0cc6\u0c97\u0cb3\u0ca8\u0ccd\u0ca8\u0cc1 \u0cb0\u0c9a\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ccb\u0ca8\u0cc1\u0ca8\u0cbf\u0c97\u0cae\u0ccd\u200c, \u0cb6\u0ccd\u0cb0\u0cc7\u0caf\u0cbe\u0c98\u0ccb\u0cb7\u0cbe\u0cb2\u0ccd\u200c, \u0cb5\u0cbf\u0c9c\u0caf\u0caa\u0ccd\u0cb0\u0c95\u0cbe\u0cb6\u0ccd\u200c, \u0c9f\u0cbf\u0caa\u0ccd\u0caa\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0ca6 \u0cb2\u0cbf\u0cb0\u0cbf\u0c95\u0cb2\u0ccd\u200c \u0cb5\u0cc0\u0ca1\u0cbf\u0caf\u0ccb\u0cb5\u0cc6\u0cc2\u0c82\u0ca6\u0cc1 \u0cb8\u0cbe\u0cae\u0cbe\u0c9c\u0cbf\u0c95 \u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6\u0cbf\u0ca6\u0cc6 \u0c8e\u0c82\u0ca6\u0cc1 \u0cb5\u0cbf\u0cb5\u0cb0\u0cbf\u0cb8\u0cc1\u0cb5 \u0cae\u0ca8\u0ccb\u0c9c\u0ccd\u200c, \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbf\u0c95\u0ccd\u0c95\u0cbf \u0c97\u0cb2\u0cbe\u0ca8\u0cbf \u0cae\u0ca4\u0ccd\u0ca4\u0cc1 \u0c85\u0caa\u0cc2\u0cb0\u0ccd\u0cb5 \u0ca8\u0cbe\u0caf\u0c95\u0cbf\u0caf\u0cb0\u0cc1.", "\u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cb0\u0c82\u0c97\u0cbe\u0caf\u0ca3 \u0cb0\u0c98\u0cc1, \u0cb8\u0cbe\u0ca7\u0cc1\u0c95\u0ccb\u0c95\u0cbf\u0cb2, \u0cac\u0cc1\u0cb2\u0cc6\u0c9f\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c, \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \u0cb8\u0cbf\u0ca6\u0ccd\u0ca6\u0cbf, \u0cb8\u0c82\u0c97\u0cc0\u0ca4 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0cb6\u0cc7\u0cb7 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cc1\u0c9a\u0ccd\u0c9a\u0cb5\u0cc6\u0c82\u0c95\u0c9f\u0ccd\u200c \u0c95\u0cc2\u0ca1 \u0c87\u0ca6\u0ccd\u0ca6\u0cbe\u0cb0\u0cc6. \u0ca8\u0cbf\u0c9c \u0c9c\u0cc0\u0cb5\u0ca8\u0ca6 \u0caa\u0cbe\u0ca4\u0ccd\u0cb0 \u0c85\u0cb5\u0cb0\u0ca6\u0cc1. \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0cb9\u0cc1\u0c9a\u0ccd\u0c9a \u0cb5\u0cc6\u0c82\u0c95\u0c9f\u0ccd\u200c \u0c85\u0cb5\u0cb0\u0ca6\u0cc1 \u0c8e\u0cae\u0ccb\u0cb7\u0ca8\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbe\u0c97\u0cc1\u0cb5 \u0caa\u0cbe\u0ca4\u0ccd\u0cb0\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0c95\u0cbe\u0ca3\u0cac\u0cc7\u0c95\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1.", "\u0ca8\u0ccb\u0ca1\u0cc1\u0c97\u0cb0\u0cbf\u0c97\u0cc6 \u0cb8\u0cbe\u0cb0\u0ccd\u0ca5\u0c95 \u0c9a\u0cbf\u0ca4\u0ccd\u0cb0:\u00a0\u0c87\u0cb2\u0ccd\u0cb2\u0cbf \u0c95\u0cc7\u0cb5\u0cb2 \u0caa\u0ccd\u0cb0\u0cc0\u0ca4\u0cbf, \u0caa\u0ccd\u0cb0\u0cc7\u0cae\u0c95\u0ccd\u0c95\u0cb7\u0ccd\u0c9f\u0cc7 \u0c9c\u0cbe\u0c97 \u0cae\u0cc0\u0cb8\u0cb2\u0cbf\u0c9f\u0ccd\u0c9f\u0cbf\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0c85\u0ca6\u0ccd\u0cad\u0ca4 \u0cb8\u0cbe\u0cb9\u0cb8 \u0ca6\u0cc3\u0cb6\u0ccd\u0caf\u0c97\u0cb3\u0cc2 \u0c87\u0cb5\u0cc6\u0caf\u0c82\u0ca4\u0cc6. \"\u0ca5\u0ccd\u0cb0\u0cbf\u0cb2\u0ccd\u0cb2\u0cb0\u0ccd\u200c \u0cae\u0c82\u0c9c\u0cc1 \u0cae\u0ca4\u0ccd\u0ca4\u0cc1 \u0ca1\u0cbf\u0cab\u200c\u0cb0\u0cc6\u0c82\u0c9f\u0ccd\u200c \u0ca1\u0ccd\u0caf\u0cbe\u0ca8\u0cbf \u0c85\u0cb5\u0cb0\u0cc1 \u0cb8\u0cbe\u0cb9\u0cb8 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cbf\u0cb8\u0ccd\u0c95\u0cbf \u0cb8\u0ccd\u0c9f\u0c82\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86 \u0cb5\u0cc7\u0cb3\u0cc6 \u0caa\u0cc6\u0c9f\u0ccd\u0c9f\u0cc1 \u0ca4\u0cbf\u0c82\u0ca6\u0cbf\u0ca6\u0ccd\u0ca6\u0cb0\u0cc2 \u0c88\u0c97 \u0c86 \u0cb8\u0cbe\u0cb9\u0cb8 \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cbe\u0c97 \u0c86 \u0ca8\u0ccb\u0cb5\u0cc6\u0cb2\u0ccd\u0cb2\u0cbe \u0cae\u0cb0\u0cc6\u0ca4\u0cc1\u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cb0\u0ccd\u0cb7, \u0cae\u0ca6\u0ca8\u0ccd\u200c-\u0cb9\u0cb0\u0cbf\u0ca3\u0cbf, \u0c95\u0c82\u0cac\u0cbf\u0cb0\u0cbe\u0c9c\u0cc1, \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0ccd\u200c \u0caa\u0ccd\u0cb0\u0cad\u0cc1 \u0ca8\u0cc3\u0ca4\u0ccd\u0caf \u0cb8\u0c82\u0caf\u0ccb\u0c9c\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0ccd\u0cb5\u0cbf\u0c9c\u0ccd\u0c9c\u0cb0\u0ccd\u200c\u0cb2\u0ccd\u0caf\u0cbe\u0c82\u0ca1\u0ccd\u200c\u0ca8\u200c \u0c9c\u0cbf\u0ca8\u0cbf\u0cb5\u0cbe \u0cb8\u0cc7\u0cb0\u0ca6\u0c82\u0ca4\u0cc6 \u0c85\u0caa\u0cb0\u0cc2\u0caa\u0ca6 \u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0cb9\u0cbe\u0ca1\u0cc1\u0c97\u0cb3 \u0cb5\u0cbf\u0cb6\u0cc7\u0cb7. \u0c88\u0c97\u0cbe\u0c97\u0cb2\u0cc7 \"\u0cb9\u0cc1\u0cb8\u0cbf\u0ca8\u0c97\u0cc6..' \u0cb9\u0cbe\u0ca1\u0cbf\u0c97\u0c82\u0ca4\u0cc2 \u0c8e\u0cb2\u0ccd\u0cb2\u0cc6\u0ca1\u0cc6\u0caf\u0cbf\u0c82\u0ca6 \u0c85\u0ca6\u0ccd\u0cad\u0cc1\u0ca4 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cb8\u0ccb\u0ca8\u0cc1 \u0ca8\u0cbf\u0c97\u0cae\u0ccd\u200c \u0c85\u0cb5\u0cb0\u0cc1 \u0c86 \u0cb9\u0cbe\u0ca1\u0ca8\u0ccd\u0ca8\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0cb9\u0cbe\u0ca1\u0cbf\u0ca8 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0cae\u0cb0\u0cbe\u0ca0\u0cbf\u0caf\u0cb2\u0ccd\u0cb2\u0cbf \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1, \u0c95\u0cc7\u0cb5\u0cb2 \u0cb9\u0ca6\u0cbf\u0ca8\u0cc8\u0ca6\u0cc1 \u0ca8\u0cbf\u0cae\u0cbf\u0cb7\u0ca6\u0cb2\u0ccd\u0cb2\u0cc7 \u0c86 \u0cb9\u0cbe\u0ca1\u0cc1 \u0cb9\u0cbe\u0ca1\u0cc1\u0cb5 \u0cae\u0cc2\u0cb2\u0c95 \u0cb8\u0cbe\u0cb9\u0cbf\u0ca4\u0ccd\u0caf\u0ca6 \u0c85\u0cb0\u0ccd\u0ca5 \u0ca4\u0cbf\u0cb3\u0cbf\u0ca6\u0cc1, \u0c96\u0cc1\u0cb7\u0cbf\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0cae\u0cb0\u0cc6\u0caf\u0cc1\u0cb5\u0c82\u0ca4\u0cbf\u0cb2\u0ccd\u0cb2.", "\u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0ca4\u0cc0\u0cb6\u0ccd\u200c \u0cb8\u0c82\u0cad\u0cbe\u0cb7\u0ca3\u0cc6 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb5\u0cb0\u0ccd\u0cb7\u0c97\u0c9f\u0ccd\u0c9f\u0cb2\u0cc7 \u0cb6\u0ccd\u0cb0\u0cae\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u0c86 \u0cb6\u0ccd\u0cb0\u0cae \u0c87\u0c82\u0ca6\u0cc1 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0ca8\u0ccb\u0ca1\u0cbf\u0ca6\u0cbe\u0c97, \u0c8e\u0cb2\u0ccd\u0cb2\u0ccb \u0c92\u0c82\u0ca6\u0cc1 \u0c95\u0ca1\u0cc6, \u0cb8\u0cbe\u0cb0\u0ccd\u0ca5\u0c95 \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0c86\u0c97\u0ccb\u0c95\u0cc6 \u0c95\u0cbe\u0cb0\u0ca3, \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0ca4\u0c82\u0ca1. \u0c85\u0cb5\u0cb0 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9, \u0cb8\u0cb9\u0c95\u0cbe\u0cb0\u0ca6\u0cbf\u0c82\u0ca6\u0cb2\u0cc7 \u0c9a\u0cbf\u0ca4\u0ccd\u0cb0 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0c8f\u0c95\u0cbe\u0c8f\u0c95\u0cbf \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0cb2\u0ccd\u0cb2.", "\u0ca8\u0cc8\u0c9c \u0c98\u0c9f\u0ca8\u0cc6\u0caf \u0c95\u0ca5\u0cc6\u0caf\u0cbe\u0ca6\u0ccd\u0ca6\u0cb0\u0cbf\u0c82\u0ca6, \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0ca4\u0cbe\u0cb3\u0ccd\u0cae\u0cc6\u0caf\u0cbf\u0c82\u0ca6 \u0c97\u0cae\u0ca8\u0cbf\u0cb8\u0cbf, \u0c95\u0ca5\u0cc6, \u0c9a\u0cbf\u0ca4\u0ccd\u0cb0\u0c95\u0ca5\u0cc6 \u0cb0\u0cc6\u0ca1\u0cbf\u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c86 \u0cac\u0cb3\u0cbf\u0c95 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c92\u0c9f\u0ccd\u0c9f\u0cbf\u0c97\u0cc6 \u0cb8\u0cc7\u0cb0\u0cbf\u0cb8\u0cbf \u0cb5\u0cb0\u0ccd\u0c95\u0ccd\u200c\u0cb6\u0cbe\u0caa\u0ccd\u200c \u0ca8\u0ca1\u0cc6\u0cb8\u0cbf\u0ca6 \u0ca8\u0c82\u0ca4\u0cb0 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cae\u0ca8\u0ccb\u0c9c\u0ccd\u200c. \"\u0c93 \u0caa\u0ccd\u0cb0\u0cc7\u0cae\u0cb5\u0cc7' \u0c9a\u0cbf\u0ca4\u0ccd\u0cb0\u0cb5\u0cc1 \u0cb8\u0ca6\u0ccd\u0caf\u0c95\u0ccd\u0c95\u0cc6 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cae\u0cbe\u0cb0\u0ccd\u0c9a\u0ccd\u200c 9\u0c95\u0ccd\u0c95\u0cc6 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0cb5\u0cb0\u0cc6\u0c97\u0cc6 \u0cb8\u0cc1\u0cae\u0cbe\u0cb0\u0cc1 80\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cc1 \u0caa\u0c95\u0ccd\u0c95\u0cbe \u0c86\u0c97\u0cbf\u0cb5\u0cc6. \u0cac\u0cbf\u0ca1\u0cc1\u0c97\u0ca1\u0cc6\u0caf \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cb2\u0ccd\u0cb2\u0cc2 \u0c9a\u0cbf\u0ca4\u0ccd\u0cb0 \u0ca4\u0cc6\u0cb0\u0cc6 \u0c95\u0cbe\u0ca3\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0ca8\u0ccb\u0c9c\u0ccd\u200c."], "title": "\u0c93 \u0caa\u0ccd\u0cb0\u0cc7\u0cae \u0ca8\u0cc0\u0ca8\u0cc6\u0cb7\u0ccd\u0c9f\u0cc1 \u0cb8\u0cc1\u0c82\u0ca6\u0cb0..."},
{"url": "https://www.udayavani.com/kannada/news/balcony-sandalwood-news/275374/in-search-of-lost-chief-minister", "content": ["\u0cb0\u0cbe\u0c9c\u0c95\u0cc0\u0caf \u0cb5\u0cbf\u0ca1\u0c82\u0cac\u0ca8\u0cc6 \u0c95\u0cc1\u0cb0\u0cbf\u0ca4\u0cc1 \u0c88\u0c97\u0cbe\u0c97\u0cb2\u0cc7 \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0c88\u0c97 \u0c86 \u0cb8\u0cbe\u0cb2\u0cbf\u0c97\u0cc6 \"\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cb3\u0cc6\u0ca6\u0ccb\u0ca6\u0ccd\u0ca8\u0caa\u0ccd\u0caa\u0cca' \u0c95\u0cc2\u0ca1 \u0cb8\u0cc7\u0cb0\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0 \u0cae\u0cbe\u0cb0\u0ccd\u0c9a\u0ccd\u200c 9 \u0cb0\u0c82\u0ca6\u0cc1 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4\u0cc6 \u0ca4\u0cc6\u0cb0\u0cc6\u0c97\u0cc6 \u0cac\u0cb0\u0cb2\u0cc1 \u0c85\u0ca3\u0cbf\u0caf\u0cbe\u0c97\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca5\u0cc6, \u0c9a\u0cbf\u0ca4\u0ccd\u0cb0\u0c95\u0ca5\u0cc6, \u0cb8\u0c82\u0cad\u0cbe\u0cb7\u0ca3\u0cc6, \u0cb8\u0cbe\u0cb9\u0cb8 \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9c\u0ca4\u0cc6\u0caf\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cca\u0c82\u0ca6\u0cc1 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc2 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0ccb\u0c97\u0ca6\u0cc6, \u0c9c\u0ca8\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0ca6\u0cc6 \u0c87\u0ca6\u0ccd\u0ca6\u0cbe\u0c97, \u0cb5\u0cbf\u0cb0\u0ccb\u0ca7 \u0caa\u0c95\u0ccd\u0cb7\u0ca6\u0cb5\u0cb0\u0cc1, \u0cb8\u0cbf\u0c8e\u0c82 \u0c95\u0cb3\u0cc6\u0ca6\u0cc1\u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4 \u0cac\u0cc6\u0cc2\u0cac\u0ccd\u0cac\u0cc6 \u0cb9\u0cbe\u0c95\u0cc1\u0cb5\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cc7 \u0c87\u0ca6\u0cc6. \u0c85\u0c82\u0ca4\u0cb9 \u0cb9\u0cb2\u0cb5\u0cc1 \u0c98\u0c9f\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0cae\u0ca4\u0ccd\u0ca4\u0cc1 \u0c85\u0ca6\u0cb0 \u0c85\u0c82\u0cb6\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cae\u0cbe\u0c9c \u0c95\u0cb3\u0c95\u0cb3\u0cbf\u0caf \u0c9a\u0cbf\u0ca4\u0ccd\u0cb0:\u00a0\"\u0c87\u0ca6\u0cc1 \u0cb0\u0cbe\u0c9c\u0c95\u0cc0\u0caf \u0cb5\u0cbe\u0cb8\u0ccd\u0ca4\u0cb5\u0ca4\u0cc6 \u0c95\u0cc1\u0cb0\u0cbf\u0ca4\u0cbe\u0ca6 \u0c9a\u0cbf\u0ca4\u0ccd\u0cb0. \u0c87\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0cae\u0ca4\u0ca6\u0cbe\u0cb0\u0cb0\u0cbf\u0c97\u0cc2 \u0c92\u0c82\u0ca6\u0cc1 \u0cb8\u0c82\u0ca6\u0cc7\u0cb6\u0cb5\u0cbf\u0ca6\u0cc6. \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0ccd\u0cb0\u0cb7\u0ccd\u0c9f\u0ca4\u0cc6, \u0cae\u0ccc\u0ca1\u0ccd\u0caf\u0ca4\u0cc6 \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c95\u0cc6\u0c9f\u0ccd\u0c9f \u0cb0\u0cbe\u0c9c\u0c95\u0cbe\u0cb0\u0ca3\u0cbf\u0c97\u0cb3\u0cc1 \u0cb9\u0cc7\u0c97\u0cc6\u0cb2\u0ccd\u0cb2\u0cbe \u0c9c\u0ca8\u0cb0\u0ca8\u0ccd\u0ca8\u0cc1 \u0cb5\u0c82\u0c9a\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0c92\u0c82\u0ca6\u0cc1 \u0cb6\u0ccc\u0c9a\u0cbe\u0cb2\u0caf\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0ca8\u0ca1\u0cc6\u0caf\u0cc1\u0cb5 \u0cb9\u0c97\u0cb0\u0ca3\u0cb5\u0cc6\u0cc2\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0ca6\u0cbe\u0c97, \u0c87\u0ca6\u0ccd\u0ca6\u0c95\u0ccd\u0c95\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cb3\u0cc6\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0ca8\u0cc6.", "\u0c86\u0cae\u0cc7\u0cb2\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0c86\u0c97\u0cc1\u0ca4\u0ccd\u0ca4\u0cc6 \u0c8e\u0c82\u0cac\u0cc1\u0ca6\u0cc7 \u0c95\u0ca5\u0cbe\u0cb9\u0c82\u0ca6\u0cb0. \u0c95\u0ca5\u0cc6\u0c97\u0cc6 \u0caa\u0cc2\u0cb0\u0c95\u0cb5\u0cbe\u0c97\u0cbf \u0cb9\u0cbe\u0ca1\u0cc1\u0c97\u0cb3\u0cbf\u0cb5\u0cc6. \u0c87\u0cb2\u0ccd\u0cb2\u0cbf \u0cac\u0cb9\u0cc1\u0ca4\u0cc7\u0c95 \u0cb9\u0cca\u0cb8\u0cac\u0cb0\u0cc7 \u0c87\u0ca6\u0ccd\u0ca6\u0cbe\u0cb0\u0cc6. \u0cac\u0cbe\u0cac\u0cc1 \u0cb9\u0cbf\u0cb0\u0ca3\u0ccd\u0ca3\u0caf\u0ccd\u0caf \u0c85\u0cb5\u0cb0\u0cbf\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cca\u0cac\u0ccd\u0cac \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c87\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0ca8\u0ccb\u0ca1\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c95\u0cae\u0ccd\u200c \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c. \"\u0cae\u0cbe\u0cb0\u0ccd\u0c9a\u0ccd\u200c 9\u0cb0\u0c82\u0ca6\u0cc1 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cb8\u0cc1\u0cae\u0cbe\u0cb0\u0cc1 60 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0ca8\u0cbe\u0cb5\u0cc7 \u0cb8\u0ccd\u0cb5\u0ca4\u0c83 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb5\u0cbf\u0ca4\u0cb0\u0ca3\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0cc6\u0ca8\u0ccd\u0cb8\u0cbe\u0cb0\u0ccd\u200c \u0cae\u0c82\u0ca1\u0cb3\u0cbf\u0caf\u0cc1 \u0cb5\u0cc0\u0c95\u0ccd\u0cb7\u0cbf\u0cb8\u0cbf, \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0caf\u0cc1' \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0 \u0ca8\u0cc0\u0ca1\u0cbf\u0ca6\u0cc6. \u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf \u0c9c\u0ca8\u0cb0\u0cc1 \u0c95\u0cc6\u0cc2\u0ca1\u0cc1\u0cb5 \u0ca4\u0cc0\u0cb0\u0ccd\u0cae\u0cbe\u0ca8 \u0ca8\u0cae\u0c97\u0cc6 \u0cae\u0cc1\u0c96\u0ccd\u0caf. \u0cb8\u0cae\u0cbe\u0c9c\u0ca6 \u0c95\u0cb3\u0c95\u0cb3\u0cbf \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c87\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb5\u0cbf\u0cb7\u0caf\u0c97\u0cb3\u0cbf\u0cb5\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0c95\u0cc1\u0cb0\u0cbf\u0ca4\u0cbe\u0ca6 \u0c85\u0c82\u0cb6\u0c97\u0cb3\u0cbf\u0cb5\u0cc6. \u0c9c\u0ca8\u0cb0\u0cc1 \u0c8e\u0c82\u0ca5\u0cb5\u0cb0\u0cbf\u0c97\u0cc6 \u0cae\u0ca4 \u0cb9\u0cbe\u0c95\u0cac\u0cc7\u0c95\u0cc1, \u0caf\u0cbe\u0cb0\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0c95\u0cc1\u0cb0\u0cbf\u0ca4\u0cc1 \u0c87\u0cb2\u0ccd\u0cb2\u0cbf \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0c9a\u0cc1\u0ca8\u0cbe\u0cb5\u0ca3\u0cc6 \u0c95\u0cc7\u0cb5\u0cb2 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c82\u0ca6 \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c9c\u0ca8\u0cb0 \u0cb8\u0cb9\u0c95\u0cbe\u0cb0\u0cb5\u0cc2 \u0cae\u0cc1\u0c96\u0ccd\u0caf \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cbf\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb7\u0caf\u0cb5\u0cc6\u0c82\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0ca6 \u0cac\u0cb3\u0cbf\u0c95 \u0c95\u0ca5\u0cc6, \u0c92\u0c82\u0ca6\u0cc1 \u0cab\u0cc8\u0c9f\u0ccd\u200c \u0c85\u0ca8\u0ccd\u0ca8\u0cc1 \u0ca1\u0cbf\u0cae\u0ccd\u0caf\u0cbe\u0c82\u0ca1\u0ccd\u200c \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c92\u0c82\u0ca6\u0cc1 \u0cb8\u0cbe\u0cb9\u0cb8\u0cb5\u0ca8\u0ccd\u0ca8\u0cc2 \u0ca8\u0cbe\u0ca8\u0cc7 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8, \u0c95\u0ca5\u0cc6, \u0c9a\u0cbf\u0ca4\u0ccd\u0cb0\u0c95\u0ca5\u0cc6, \u0cb8\u0c82\u0cad\u0cbe\u0cb7\u0ca3\u0cc6, \u0ca8\u0c9f\u0ca8\u0cc6, \u0ca8\u0cbf\u0cb0\u0ccd\u0cae\u0cbe\u0ca3 \u0c8e\u0cb2\u0ccd\u0cb2\u0ca6\u0cb0 \u0c9c\u0ca4\u0cc6\u0c97\u0cc6 \u0cb8\u0cbe\u0cb9\u0cb8 \u0c95\u0cc2\u0ca1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0cb8\u0c95\u0ccd\u0ca4\u0cbf, \u0cb6\u0ccd\u0cb0\u0ca6\u0ccd\u0ca7\u0cc6 \u0c87\u0ca6\u0ccd\u0ca6\u0cb0\u0cc6 \u0c8f\u0ca8\u0cc1 \u0cac\u0cc7\u0c95\u0cbe\u0ca6\u0cb0\u0cc2 \u0cae\u0cbe\u0ca1\u0cac\u0cb9\u0cc1\u0ca6\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c.", "\u0cb9\u0cca\u0cb8\u0cac\u0cb0 \u0cb9\u0cca\u0cb8\u0ca4\u0ca8\u0ca6 \u0caa\u0ccd\u0cb0\u0caf\u0ca4\u0ccd\u0ca8:\u00a0\"\u0c87\u0ca8\u0ccd\u0ca8\u0cc1, \u0ca8\u0ca8\u0ccd\u0ca8 \u0cae\u0c97 \u0cad\u0cb0\u0ca4\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0ca8\u0cc6. \u0cab\u0cc8\u0c9f\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0c82\u0ca4\u0cc2 \u0caf\u0cbe\u0cb5\u0cc1\u0ca6\u0cc7 \u0ca1\u0cc2\u0caa\u0ccd\u200c \u0c87\u0cb2\u0ccd\u0cb2\u0ca6\u0cc6 \u0cb0\u0cbf\u0cb8\u0ccd\u0c95\u0cc0 \u0cb8\u0ccd\u0c9f\u0c82\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0ca8\u0cc6. \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0ca8\u0cbe\u0ca8\u0cc7 \u0cac\u0cb0\u0cc6\u0ca6\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca8\u0ca8\u0c97\u0cc6 \u0c95\u0cc6\u0cb2\u0cb5\u0cc1 \u0c95\u0ca1\u0cc6 \u0cac\u0ca6\u0cb2\u0cbe\u0cb5\u0ca3\u0cc6 \u0cac\u0cc7\u0c95\u0cc1 \u0c85\u0c82\u0ca4 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0c86\u0c97, \u0c8e\u0cb0\u0ca1\u0cc1 \u0cb8\u0cc0\u0ca8\u0ccd\u200c \u0c95\u0cc8 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0caa\u0cc1\u0ca8\u0c83 \u0cb8\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6.", "\u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe \u0c85\u0cb5\u0ca7\u0cbf 2.05 \u0c97\u0c82\u0c9f\u0cc6\u0caf\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6. \u0ca8\u0ccb\u0ca1\u0cc1\u0c97\u0cb0\u0cbf\u0c97\u0cc6 \u0c8e\u0cb2\u0ccd\u0cb2\u0cc2 \u0c95\u0cc2\u0ca1 \u0cac\u0ccb\u0cb0\u0ccd\u200c \u0c8e\u0ca8\u0cbf\u0cb8\u0ca6\u0c82\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cc2 \u0caa\u0ccd\u0cb0\u0cbe\u0cae\u0cbe\u0ca3\u0cbf\u0c95 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c9c\u0ca8\u0cb0\u0cc1 \u0c95\u0cc6\u0cc2\u0ca1\u0cc1\u0cb5 \u0cab\u200c\u0cb2\u0cbf\u0ca4\u0cbe\u0c82\u0cb6 \u0c85\u0c82\u0ca4\u0cbf\u0cae \u0c8e\u0ca8\u0ccd\u0ca8\u0cc1\u0cb5 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c, \u0c87\u0cb2\u0ccd\u0cb2\u0cbf \u0ca4\u0cae\u0ccd\u0cae \u0caa\u0cc1\u0ca4\u0ccd\u0cb0 \u0cad\u0cb0\u0ca4\u0ccd\u200c \u0c85\u0cb5\u0cb0\u0cc1 \u0caa\u0ca4\u0ccd\u0cb0\u0c95\u0cb0\u0ccd\u0ca4\u0cb0\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6 \u0c85\u0cae\u0cc2\u0cb2\u0ccd\u0caf\u0cb0\u0cbe\u0c9c\u0ccd\u200c \u0c8e\u0c82\u0cac \u0cb9\u0cca\u0cb8 \u0cb9\u0cc1\u0ca1\u0cc1\u0c97\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0ca1\u0cc0 \u0c9a\u0cbf\u0ca4\u0ccd\u0cb0\u0ca6 \u0ca4\u0cc2\u0c95 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0cac\u0cbe\u0cac\u0cc1 \u0cb9\u0cbf\u0cb0\u0ca3\u0ccd\u0ca3\u0caf\u0ccd\u0caf \u0c85\u0cb5\u0cb0\u0cc1. \u0cac\u0cb9\u0cc1\u0ca4\u0cc7\u0c95 \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0cc7 \u0cb8\u0cc7\u0cb0\u0cbf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0cb5\u0cc6. \u0cb8\u0cbf\u0ca8\u0cbf\u0cae\u0cbe \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6 \u0cae\u0c82\u0ca6\u0cbf \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0cca\u0cb8 \u0cac\u0c97\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0cb9\u0cc6\u0cae\u0ccd\u0cae\u0cc6. \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c8e\u0c82\u0c9f\u0cc1 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0c9a\u0cbf\u0ca4\u0ccd\u0cb0\u0ca6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb6\u0cc7\u0cb7\u0ca4\u0cc6\u0caf\u0c82\u0ca4\u0cc6. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cb5\u0cc0\u0ca8\u0ccd\u200c \u0cb8\u0c82\u0c97\u0cc0\u0ca4\u0cb5\u0cbf\u0ca6\u0cc6. \u0cb9\u0cb0\u0cc0\u0cb6\u0ccd\u200c \u0c9b\u0cbe\u0caf\u0cbe\u0c97\u0ccd\u0cb0\u0cb9\u0ca3\u0cb5\u0cbf\u0ca6\u0cc6. \u0ca8\u0cbe\u0c97\u0cc7\u0c82\u0ca6\u0ccd\u0cb0\u0caa\u0ccd\u0cb0\u0cb8\u0cbe\u0ca6\u0ccd\u200c, \u0cae\u0c82\u0c9c\u0cc1 \u0c95\u0cb5\u0cbf \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0cbf\u0ca6\u0cc6' \u0c8e\u0c82\u0ca6\u0cc1 \u0cb5\u0cbf\u0cb5\u0cb0 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1.", "\"\u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c85\u0ca7\u0cbf\u0c95\u0cbe\u0cb0 \u0cb8\u0cbf\u0c95\u0ccd\u0c95\u0cbe\u0c97 \u0c9c\u0ca8\u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0c97\u0cb3\u0cc1 \u0cb9\u0cc7\u0c97\u0cc6\u0cb2\u0ccd\u0cb2\u0cbe \u0c9c\u0ca8\u0cb0\u0ca8\u0ccd\u0ca8\u0cc1 \u0caf\u0cbe\u0cae\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6, \u0c88\u0c97\u0cbf\u0ca8 \u0caf\u0cc2\u0ca4\u0ccd\u0cb8\u0ccd, \u0ca8\u0cbe\u0caf\u0c95, \u0ca8\u0cbe\u0caf\u0c95\u0cbf \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0cb9\u0cc7\u0c97\u0cc6\u0cb2\u0ccd\u0cb2\u0cbe \u0cb9\u0c82\u0cac\u0cb2\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac\u0cbf\u0ca4\u0ccd\u0caf\u0cbe\u0ca6\u0cbf \u0cb5\u0cbf\u0cb7\u0caf\u0c97\u0cb3\u0cbf\u0cb5\u0cc6. \u0c9c\u0cbe\u0ca4\u0cbf \u0caa\u0cbf\u0ca1\u0cc1\u0c97\u0cc1 \u0ca4\u0cc6\u0cc2\u0cb2\u0c97\u0cac\u0cc7\u0c95\u0cc1, \u0c92\u0cac\u0ccd\u0cac \u0cb5\u0ccd\u0caf\u0c95\u0ccd\u0ca4\u0cbf\u0caf \u0cb9\u0cbf\u0c82\u0ca6\u0cc6 \u0cb8\u0cae\u0cbe\u0c9c \u0cb9\u0ccb\u0c97\u0cac\u0cbe\u0cb0\u0ca6\u0cc1. \u0c87\u0c82\u0ca4\u0cb9 \u0caa\u0cb0\u0cbf\u0c95\u0cb2\u0ccd\u0caa\u0ca8\u0cc6\u0c97\u0cb3\u0cc1 \u0c9a\u0cbf\u0ca4\u0ccd\u0cb0\u0ca6 \u0cb9\u0cc8\u0cb2\u0cc8\u0c9f\u0ccd\u200c \u0c86\u0c97\u0cbf\u0cb5\u0cc6. \u0c87\u0ca6\u0cc6\u0cc2\u0c82\u0ca6\u0cc1 \u0cb9\u0cca\u0cb8\u0cac\u0cb0\u0cc7 \u0cb8\u0cc7\u0cb0\u0cbf \u0cae\u0cbe\u0ca1\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0.", "\u0c87\u0cb2\u0ccd\u0cb2\u0cbf \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc2, \u0ca8\u0cae\u0ccd\u0cae \u0c95\u0ca5\u0cc6\u0caf\u0cc7 \u0cb8\u0ccd\u0c9f\u0cbe\u0cb0\u0ccd\u200c. \u0cb9\u0cbe\u0c97\u0cbe\u0c97\u0cbf, \u0c8e\u0cb2\u0ccd\u0cb2\u0cbe \u0cb5\u0cb0\u0ccd\u0c97 \u0c95\u0cc2\u0ca1 \u0c95\u0cc1\u0cb3\u0cbf\u0ca4\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cbe\u0ca6, \u0ca8\u0ccb\u0ca1\u0cbf, \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cbe\u0ca6 \u0cb5\u0cbf\u0cb7\u0caf\u0c97\u0cb3\u0cc1 \u0c87\u0cb2\u0ccd\u0cb2\u0cbf \u0cb9\u0cc7\u0cb0\u0cb3\u0cb5\u0cbe\u0c97\u0cbf\u0cb5\u0cc6. \u00a0\u0ca8\u0cbe\u0caf\u0c95 \u0cad\u0cb0\u0ca4\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0cae\u0ca4\u0ccd\u0ca4\u0cc1 \u0ca8\u0cbe\u0caf\u0c95\u0cbf \u0c85\u0cae\u0cc2\u0cb2\u0ccd\u0caf \u0cb0\u0cbe\u0c9c\u0ccd\u200c \u0c85\u0cb5\u0cb0\u0cbf\u0c97\u0cc6 \u0c87\u0ca6\u0cc1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0cbe\u0ca6\u0cb0\u0cc2, \u0c85\u0ca8\u0cc1\u0cad\u0cb5 \u0ca8\u0c9f,\u0ca8\u0c9f\u0cbf\u0caf\u0cb0\u0c82\u0ca4\u0cc6 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cca\u0cb8\u0cac\u0cb0\u0cc7 \u0ca4\u0cc1\u0c82\u0cac\u0cbf\u0ca6\u0ccd\u0ca6\u0cb0\u0cc2, \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cca\u0cb8\u0ca4\u0ca8\u0cb5\u0cbf\u0ca6\u0cc6' \u0c8e\u0c82\u0cac\u0cc1\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0c85\u0cb5\u0cb0 \u0cae\u0cbe\u0ca4\u0cc1.", "\u0cae\u0c97\u0ca8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0!:\u00a0\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c88\u0c97\u0cbe\u0c97\u0cb2\u0cc7 \u0cae\u0c95\u0ccd\u0c95\u0cb3 \u0cae\u0cc7\u0cb2\u0cbf\u0ca8 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0c85\u0ca6\u0cc6\u0cb7\u0ccd\u0c9f\u0ccb \u0cae\u0c82\u0ca6\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0ca3 \u0cb9\u0cbe\u0c95\u0cc1\u0cb5 \u0cae\u0cc2\u0cb2\u0c95 \u0ca4\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf\u0caf \u0cae\u0c97\u0ca8\u0ca8\u0ccd\u0ca8\u0cc1 \u0cb9\u0cc0\u0cb0\u0ccb \u0cae\u0cbe\u0ca1\u0cbf\u0ca6 \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cb3\u0cbf\u0cb5\u0cc6. \u0c86 \u0cb8\u0cbe\u0cb2\u0cbf\u0c97\u0cc6 \"\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cb3\u0cc6\u0ca6\u0ccb\u0ca6\u0ccd\u0ca8\u0caa\u0ccb' \u0c9a\u0cbf\u0ca4\u0ccd\u0cb0\u0cb5\u0cc2 \u0cb9\u0cca\u0cb8 \u0cb8\u0cc7\u0cb0\u0ccd\u0caa\u0ca1\u0cc6 \u0c8e\u0ca8\u0ccd\u0ca8\u0cac\u0cb9\u0cc1\u0ca6\u0cc7\u0ca8\u0ccb? \u0cb9\u0ccc\u0ca6\u0cc1, \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf, \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0cb0\u0cc1\u0cb5 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cad\u0ca6\u0ccd\u0cb0\u0caf\u0ccd\u0caf,", "\u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0ca4\u0cae\u0ccd\u0cae \u0caa\u0cc1\u0ca4\u0ccd\u0cb0 \u0cad\u0cb0\u0ca4\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc0\u0cb0\u0ccb \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc7 \u0cb5\u0cbf\u0cb6\u0cc7\u0cb7. \u0cae\u0c97 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c85\u0cb5\u0cb0\u0cbf\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0cb2\u0ccd\u0cb2. \u0cae\u0c97\u0ca8\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0caa\u0ccd\u0cb0\u0ca4\u0cbf\u0cad\u0cc6 \u0c87\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0cae\u0ca8\u0c97\u0c82\u0ca1 \u0cac\u0cb3\u0cbf\u0c95, \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95\u0cb5\u0cc7 \u0ca4\u0ca8\u0ccd\u0ca8 \u0cae\u0c97\u0ca8\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0ca1\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac \u0c86\u0cb6\u0caf\u0ca6\u0cbf\u0c82\u0ca6 \u0cad\u0cb0\u0ca4\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0c95\u0ccd\u0c95\u0cbe \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0cb8\u0cbf, \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cbe\u0c97\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88\u0c97\u0cbe\u0c97\u0cb2\u0cc7 \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0c87\u0ca6\u0cc1 \u0cb0\u0cbe\u0c9c\u0c95\u0cc0\u0caf \u0cb5\u0cbf\u0ca1\u0c82\u0cac\u0ca8\u0cc6 \u0c95\u0cc1\u0cb0\u0cbf\u0ca4\u0cc1 \u0cae\u0cc2\u0ca1\u0cbf\u0cac\u0c82\u0ca6\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0. \u00a0\u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0ccd\u0cb0\u0cb7\u0ccd\u0c9f\u0ca4\u0cc6 \u0cae\u0ca4\u0ccd\u0ca4\u0cc1 \u0cae\u0cc1\u0c97\u0ccd\u0ca7\u0ca4\u0cc6\u0caf\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c9c\u0ca8\u0cb0\u0cc1 \u0c8e\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0cae\u0ccb\u0cb8 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb0\u0ccb, \u0c85\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc2 \u0c95\u0cc6\u0c9f\u0ccd\u0c9f \u0cb0\u0cbe\u0c9c\u0c95\u0cbe\u0cb0\u0ca3\u0cbf\u0c97\u0cb3\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ccb\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0c85\u0c82\u0cb6 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0cc6\u0caf\u0c82\u0ca4\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf, \u0c9a\u0cc1\u0ca8\u0cbe\u0cb5\u0ca3\u0cc6 \u0cac\u0c82\u0ca6\u0cbe\u0c97, \u0caf\u0cbe\u0cb0\u0cc2 \u0cb9\u0cc6\u0c9a\u0ccd\u0c9a\u0cc1 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2.", "\u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0c8e\u0c9a\u0ccd\u0c9a\u0cb0\u0cb5\u0cb9\u0cbf\u0cb8\u0cbf\u0ca6\u0cb0\u0cc2, \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0c8e\u0ca1\u0cb5\u0c9f\u0ccd\u0c9f\u0cc1\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6, \u0c9c\u0ca8\u0cb0\u0cc1 \u0cae\u0cbe\u0ca4\u0ccd\u0cb0 \u0ca4\u0cae\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0cb8\u0c82\u0cac\u0c82\u0ca7\u0cb5\u0cbf\u0cb2\u0ccd\u0cb2 \u0c8e\u0c82\u0cac\u0c82\u0ca4\u0cc6 \u0cb5\u0cb0\u0ccd\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0c85\u0c82\u0ca6\u0cbe\u0c95\u0ccd\u0cb7\u0ca3, \u0c85\u0ca6\u0cc1 \u0c95\u0cc7\u0cb5\u0cb2 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cb7\u0ccd\u0c9f\u0cc7 \u0cb8\u0cc0\u0cae\u0cbf\u0ca4 \u0c85\u0c82\u0ca4 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0ca6\u0cc6, \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0\u0cc2 \u0ca4\u0cae\u0ccd\u0cae \u0ca6\u0cc7\u0cb6\u0ca6, \u0cb0\u0cbe\u0c9c\u0ccd\u0caf\u0ca6, \u0c97\u0ccd\u0cb0\u0cbe\u0cae\u0ca6 \u0cae\u0ca4\u0ccd\u0ca4\u0cc1 \u0cae\u0cc1\u0c82\u0ca6\u0cbf\u0ca8 \u0ca8\u0cae\u0ccd\u0cae \u0caa\u0cc0\u0cb3\u0cbf\u0c97\u0cc6\u0caf \u0cad\u0cb5\u0cbf\u0cb7\u0ccd\u0caf \u0c87\u0ca6\u0cc6", "\u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1, \u0c8e\u0cb2\u0ccd\u0cb2\u0cb0\u0cc2 \u0c9a\u0cc1\u0ca8\u0cbe\u0cb5\u0ca3\u0cc6 \u0cac\u0c97\u0ccd\u0c97\u0cc6 \u0c95\u0cbe\u0cb3\u0c9c\u0cbf \u0cb5\u0cb9\u0cbf\u0cb8\u0cac\u0cc7\u0c95\u0cc1, \u0c85\u0cb0\u0ccd\u0cb9\u0cb0\u0cbf\u0c97\u0cc7 \u0cae\u0ca4 \u0cb9\u0cbe\u0c95\u0cac\u0cc7\u0c95\u0cc1 \u0c8e\u0c82\u0cac\u0ca6\u0ca8\u0ccd\u0ca8\u0cc2 \u0c87\u0cb2\u0ccd\u0cb2\u0cbf \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0c95\u0cae\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cad\u0ca6\u0ccd\u0cb0\u0caf\u0ccd\u0caf.\u00a0\u00a0\u0c9a\u0cbf\u0ca4\u0ccd\u0cb0\u0ca6 \u0ca8\u0cbe\u0caf\u0c95 \u0cad\u0cb0\u0ca4\u0ccd\u200c \u0cad\u0ca6\u0ccd\u0cb0\u0caf\u0ccd\u0caf \u0c85\u0cb5\u0cb0\u0cbf\u0c97\u0cc6 \u0c87\u0ca6\u0cc1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0cbe\u0ca6\u0cb0\u0cc2, \u0c85\u0ca8\u0cc1\u0cad\u0cb5\u0cbf \u0ca8\u0c9f\u0cb0\u0c82\u0ca4\u0cc6\u0caf\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc1 \u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cae\u0cbe\u0ca4\u0cc1.", "\u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cab\u0cc8\u0c9f\u0ccd\u200c \u0c87\u0cb0\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cc6. \u0c86\u0ca6\u0cb0\u0cc6, \u0c8e\u0cb2\u0ccd\u0cb2\u0cb5\u0cc2 \u0cae\u0cc1\u0c97\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0c92\u0c82\u0ca6\u0cc1 \u0cab\u0cc8\u0c9f\u0ccd\u200c \u0c85\u0c97\u0ca4\u0ccd\u0caf\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc6\u0ca8\u0cbf\u0cb8\u0cbf, \u0c92\u0c82\u0ca6\u0cc1 \u0cad\u0cb0\u0ccd\u0c9c\u0cb0\u0cbf \u0cb8\u0cbe\u0cb9\u0cb8\u0cb5\u0ca8\u0ccd\u0ca8\u0cc2 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0cb5\u0cbf\u0cb6\u0cc7\u0cb7\u0cb5\u0cc6\u0c82\u0ca6\u0cb0\u0cc6, \u0c85\u0cb5\u0cb0\u0cc7 \u0c86 \u0cb8\u0cbe\u0cb9\u0cb8\u0cb5\u0ca8\u0ccd\u0ca8\u0cc1 \u0cb8\u0c82\u0caf\u0ccb\u0c9c\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c9a\u0cbf\u0ca4\u0ccd\u0cb0\u0ca6 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0c85\u0cb5\u0cb0\u0cc7 \u0c86\u0cb8\u0c95\u0ccd\u0ca4\u0cbf \u0cb5\u0cb9\u0cbf\u0cb8\u0cbf \u0cac\u0cb0\u0cc6\u0ca6\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cc6\u0cb2\u0cb5\u0cc1 \u0c95\u0ca1\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0cac\u0cc7\u0c95\u0ccb \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb8\u0cc7\u0cb0\u0cbf\u0cb8\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cac\u0cbf\u0c9f\u0ccd\u0c9f \u0c95\u0cc6\u0cb2\u0cb5\u0cc1 \u0cb8\u0cc0\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb8\u0cb9 \u0c87\u0cb2\u0ccd\u0cb2\u0cbf \u0cb8\u0cc7\u0cb0\u0ccd\u0caa\u0ca1\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6."], "title": "\u0c95\u0cb3\u0cc6\u0ca6\u0cc1\u0cb9\u0ccb\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb9\u0cc1\u0ca1\u0cc1\u0c95\u0cbe\u0c9f\u0ca6\u0cb2\u0ccd\u0cb2\u0cbf ..."},
{"url": "https://www.udayavani.com/kannada/news/special/288535/raj-s-performance-is-the-rhythm-of-music", "content": ["\u0caa\u0ccc\u0cb0\u0cbe\u0ca3\u0cbf\u0c95 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c95\u0cc6\u0cb2\u0cb5\u0cc1 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca4\u0ccb\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c85\u0cac\u0ccd\u0cac\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c\u0c97\u0cc6 \u0c85\u0ca4\u0cbf \u0c8e\u0ca8\u0cbf\u0cb8\u0cbf\u0ca4\u0cc1. \u0c85\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cc1\u0cb5 \u0caa\u0ccd\u0cb0\u0cb8\u0c82\u0c97 \u0cac\u0c82\u0ca6\u0cbe\u0c97 \u0c85\u0cac\u0ccd\u0cac\u0cb0\u0c95\u0ccd\u0c95\u0cc6 \u0c95\u0ca1\u0cbf\u0cb5\u0cbe\u0ca3 \u0cb9\u0cbe\u0c95\u0cbf\u0ca6\u0cb0\u0cc1. \u0c85\u0ca8\u0cbf\u0cb5\u0cbe\u0cb0\u0ccd\u0caf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc7\u0ca8\u0cc1 \u0c95\u0ca1\u0cbf\u0cae\u0cc6 \u0c87\u0cb2\u0ccd\u0cb2 \u0c8e\u0c82\u0cac\u0c82\u0ca4\u0cc6 \u0c85\u0cac\u0ccd\u0cac\u0cb0\u0cbf\u0cb8\u0cbf\u0ca6\u0cb0\u0cc1. \u0cae\u0c82\u0ca6\u0ccd\u0cb0 \u0cae\u0ca4\u0ccd\u0ca4\u0cc1 \u0ca4\u0cbe\u0cb0\u0c95 \u0cb8\u0c82\u0c97\u0cc0\u0ca4\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0ca8\u0c9f\u0ca8\u0cc6\u0caf\u0cb2\u0ccd\u0cb2\u0cc2 \u0c87\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cac\u0cb9\u0cc1\u0cac\u0cc7\u0c97 \u0c85\u0cb0\u0cbf\u0ca4\u0cc1\u0c95\u0cc6\u0cc2\u0c82\u0ca1\u0cb0\u0cc1.\u00a0", "\u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0ca8\u0cbe\u0caf\u0c95 \u0ca8\u0c9f \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0c97\u0cbe\u0caf\u0c95 \u0ca8\u0c9f\u0ca8\u0cc2 \u0cb9\u0ccc\u0ca6\u0cc1. \u00a0\u0ca8\u0c9f\u0ca8\u0cc6 \u0c8f\u0ca8\u0cbf\u0ca6\u0ccd\u0ca6\u0cb0\u0cc2 \u0c97\u0cbe\u0caf\u0ca8\u0ca6 \u0c9c\u0ca4\u0cc6 \u0c9c\u0ca4\u0cc6\u0c97\u0cc7 \u0cb8\u0cbe\u0c97\u0cac\u0cc7\u0c95\u0cc1. \u0ca8\u0c9f \u0c85\u0ca5\u0cb5\u0cbe \u0ca8\u0c9f\u0cbf\u0c97\u0cc6 \u0cb9\u0cbe\u0ca1\u0cb2\u0cc1 \u0cac\u0cb0\u0cb2\u0cc7\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0c85\u0cb5\u0cb3\u0cc1(\u0ca8\u0cc1) \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0ca8\u0c9f\u0cbf(\u0c9f) \u0c8e\u0c82\u0cac\u0cc1\u0ca6\u0cc1 \u0cb5\u0cc3\u0ca4\u0ccd\u0ca4\u0cbf \u0cb0\u0c82\u0c97\u2002\u0cad\u0cc2\u0cae\u0cbf\u0caf \u0ca8\u0cbf\u0cb2\u0cc1\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c86 \u0c95\u0cbe\u0cb2\u0c98\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb0\u0c82\u0c97 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0cb0\u0cc1. \u0cb5\u0cc3\u0ca4\u0ccd\u0ca4\u0cbf \u0cb0\u0c82\u0c97\u0cad\u0cc2\u0cae\u0cbf \u0caa\u0ccd\u0cb0\u0ca4\u0cc0\u0ca4\u0cbf\u0caf\u0c82\u0ca4\u0cc6 \u0c85\u0cb5\u0cb0\u0cc1 \u0ca8\u0c9f\u0ca8\u0cc2 \u0c86\u0ca6\u0cb0\u0cc1, \u0c97\u0cbe\u0caf\u0c95\u0ca8\u0cc2 \u0c86\u0ca6\u0cb0\u0cc1. \u0caa\u0ccd\u0cb0\u0ca4\u0cbf\u0cad\u0cc6, \u0caa\u0cb0\u0cbf\u0cb6\u0ccd\u0cb0\u0cae, \u0cac\u0ca6\u0ccd\u0ca7\u0ca4\u0cc6\u0caf\u0cbf\u0c82\u0ca6 \u0ca8\u0cbe\u0caf\u0c95 \u0ca8\u0c9f\u0ca8\u0cbe\u0c97\u0cbf \u0c8e\u0ca4\u0ccd\u0ca4\u0cb0\u0cc6\u0ca4\u0ccd\u0ca4\u0cb0\u0c95\u0ccd\u0c95\u0cc6 \u0cac\u0cc6\u0cb3\u0cc6\u0ca6\u0cb0\u0cc1. \u0c97\u0cbe\u0caf\u0c95\u0ca8\u0cbe\u0c97\u0cbf\u0caf\u0cc2 \u0c85\u0ca6\u0cc7 \u0c8e\u0ca4\u0ccd\u0ca4\u0cb0 \u0c8f\u0cb0\u0cbf\u0ca6\u0cb0\u0cc1.\u00a0", "\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0ca4\u0cae\u0ccd\u0cae \u0c89\u0ca4\u0ccd\u0ca4\u0cb0\u0cbe\u0cb0\u0ccd\u0ca7\u0ca6 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u2002\u0c95\u0cc1\u0cae\u0cbe\u0cb0\u0ccd\u200c \u0ca4\u0cae\u0ccd\u0cae \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0ca4\u0cbe\u0cb5\u0cc7 \u0cb9\u0cbe\u0ca1\u0cbf\u0ca6\u0cb0\u0cc1. \u0caa\u0ccc\u0cb0\u0cbe\u0ca3\u0cbf\u0c95 \u0ca8\u0cbe\u0c9f\u0c95\u0c97\u0cb3 \u0cb9\u0cb2\u0cb5\u0cc1 \u0cb0\u0c82\u0c97\u0c97\u0cc0\u0ca4\u0cc6\u0c97\u0cb3\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cc0\u0caf \u0cb0\u0cbe\u0c97 \u0cb8\u0c82\u0caf\u0ccb\u0c9c\u0ca8\u0cc6 \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1. \u0c87\u0ca4\u0cb0\u0cb0 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0cb0\u0cbe\u0c9c\u0ccd\u200c \u0cb9\u0cbe\u0ca1\u0cbf\u0ca6\u0cb0\u0cc1. \u0c9a\u0cbf\u0ca4\u0ccd\u0cb0 \u0ca8\u0c9f\u0ca8\u0cbe\u0ca6 \u0c86\u0cb0\u0c82\u0cad\u0ca6 \u0c95\u0cbe\u0cb2\u0ca6\u0cbf\u0c82\u0ca6\u0cb2\u0cc7 \u0c85\u0cb5\u0cb0\u0cc1 \u0cb9\u0cbe\u0ca1\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cb2\u0ccd\u0cb2\u0cb5\u0cc6? \u0c8e\u0cb7\u0ccd\u0c9f\u0ccb \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0c85\u0cb5\u0cb0\u0cc1 \u0caf\u0cbe\u0c95\u0cc6 \u0cb9\u0cbe\u0ca1\u0cb2\u0cbf\u0cb2\u0ccd\u0cb2?\u00a0", "\u0cb9\u0cbe\u0ca1\u0ca8\u0ccd\u0ca8\u0cc7 \u0c95\u0cb8\u0cc1\u0cac\u0cbe\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0cb6\u0ccd\u0cb0\u0cc7\u0cb7\u0ccd\u0ca0 \u0cb9\u0cbe\u0ca1\u0cc1\u0c97\u0cbe\u0cb0\u0cb0\u0cbf\u0c82\u0ca6 \u0c8e\u0cb2\u0ccd\u0cb2 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb9\u0cbe\u0ca1\u0cc1 \u0c9c\u0ccb\u0ca1\u0ca3\u0cc6 \u0cae\u0cbe\u0ca1\u0cbf\u0cb8\u0cc1\u0cb5\u0cc1\u0ca6\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0ca1\u0cc6\u0ca6\u0cc1\u0cac\u0c82\u0ca6 \u0caa\u0cb0\u0cbf\u0caa\u0cbe\u0ca0. \u0caa\u0cbf.\u0cac\u0cbf. \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0cb0 \u0c95\u0c82\u0ca0\u0cb5\u0c82\u0ca4\u0cc2 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c95\u0c82\u0ca0\u0c95\u0ccd\u0c95\u0cc6 \u0cb9\u0cc7\u0cb3\u0cbf \u0cae\u0cbe\u0ca1\u0cbf\u0cb8\u0cbf\u0ca6\u0c82\u0ca4\u0cbf\u0ca4\u0ccd\u0ca4\u0cc1. \u0c87\u0ca6\u0cc1 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc7 \u0cb9\u0cbe\u0ca1\u0cbf\u0ca6\u0ccd\u0ca6\u0cc1 \u0c8e\u0ca8\u0ccd\u0ca8\u0cc1\u0cb5 \u0cad\u0cbe\u0cb5\u0ca8\u0cc6\u0caf\u0ca8\u0ccd\u0ca8\u0cc1 \u0c86 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0c89\u0c82\u0c9f\u0cc1\u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c88 \u0caa\u0ccd\u0cb0\u0caf\u0ccb\u0c97 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cbf \u0ca8\u0ca1\u0cc6\u0caf\u0ca4\u0cc6\u0cc2\u0ca1\u0c97\u0cbf\u0ca4\u0cc1. \u0caf\u0cbe\u0cb5\u0cbe\u0c97 \u0c88 \u0caa\u0ccd\u0cb0\u0caf\u0ccb\u0c97 \u0cb8\u0cab\u200c\u0cb2\u0cb5\u0cbe\u0caf\u0cbf\u0ca4\u0ccb \u0c85\u0c82\u0ca6\u0cbf\u0ca8\u0cbf\u0c82\u0ca6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb5\u0cb0\u0cc1 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c\u0cb0\u0cbf\u0c82\u0ca6\u0cb2\u0cc7 \u0cb9\u0cbe\u0ca1\u0cbf\u0cb8\u0cc1\u0cb5 \"\u0cb0\u0cbf\u0cb8\u0ccd\u0c95\u0ccd' \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2!", "\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0ca8\u0cc2\u0cb0\u0c95\u0ccd\u0c95\u0cc2 \u0c85\u0ca7\u0cbf\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c90\u0c95\u0cbe\u0ca8\u0ccd\u200c \u0c86\u0ca6\u0cae\u0cc7\u0cb2\u0cb7\u0ccd\u0c9f\u0cc7 \u0c85\u0cb5\u0cb0\u0cbf\u0c82\u0ca6 \u0cb9\u0cbe\u0ca1\u0cbf\u0cb8\u0cb2\u0cbe\u0caf\u0cbf\u0ca4\u0cc1. \u0ca8\u0c82\u0ca4\u0cb0 \u0ca8\u0cc2\u0cb0\u0cbe\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cc0\u0ca4\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cca\u0c97\u0cb8\u0cbe\u0c97\u0cbf \u0cb9\u0cbe\u0ca1\u0cbf\u0ca6\u0cb0\u0cc1. \u0cae\u0ca8\u0cb8\u0ccb \u0c87\u0c9a\u0ccd\u0c9b\u0cc6 \u0cad\u0c95\u0ccd\u0ca4\u0cbf\u0c97\u0cc0\u0ca4\u0cc6 \u0cb9\u0cbe\u0ca1\u0cbf\u0ca6\u0cb0\u0cc1, \u0cad\u0cbe\u0cb5\u0c97\u0cc0\u0ca4\u0cc6 \u0cb9\u0cbe\u0ca1\u0cbf\u0ca6\u0cb0\u0cc1, \u0cb0\u0c82\u0c97\u0c97\u0cc0\u0ca4\u0cc6 \u0cb9\u0cbe\u0ca1\u0cbf\u0ca6\u0cb0\u0cc1. \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cc6\u0cb8\u0cc6\u0c9f\u0ccd\u200c\u0c97\u0cb3\u0cc1 \u0cb9\u0cca\u0cb0\u0cac\u0c82\u0ca6\u0cb5\u0cc1. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c86\u0c9a\u0cc6\u0c97\u0cc2 \u0c85\u0cb8\u0c82\u0c96\u0ccd\u0caf \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cb9\u0cbe\u0ca1\u0cbf \u0ca6\u0cc6\u0cc2\u0ca1\u0ccd\u0ca1 \u0cb9\u0cbe\u0ca1\u0cc1\u0c97\u0cbe\u0cb0\u0cb0\u0cc1 \u0c8e\u0ca8\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cb0\u0cc1. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cac\u0cb0\u0cc0 \u0ca8\u0cbe\u0caf\u0c95 \u0ca8\u0c9f\u0ca8\u0cb2\u0ccd\u0cb2, \u0c97\u0cbe\u0caf\u0c95 \u0ca8\u0c9f\u0ca8\u0cc2 \u0cb9\u0ccc\u0ca6\u0cc1 \u0c8e\u0c82\u0ca6\u0cc1 \u0ca6\u0c82\u0ca4\u0c95\u0ca4\u0cc6\u0caf\u0cbe\u0ca6\u0cb0\u0cc1.\u00a0", "\u0cb5\u0cc3\u0ca4\u0ccd\u0ca4\u0cbf \u0cb0\u0c82\u0c97\u0cad\u0cc2\u0cae\u0cbf \u0c95\u0cbe\u0cb0\u0ca3\u2002\u0cb9\u0cc0\u0c97\u0cc6 \u0c97\u0cbe\u0caf\u0c95 \u0ca8\u0c9f\u0ca8\u0cbe\u0c97\u0cbf \u0cb9\u0cca\u0cb0\u0cb9\u0cca\u0cae\u0ccd\u0cae\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb0\u0c82\u0c97 \u0cad\u0cc2\u0cae\u0cbf\u0caf \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c95\u0cbe\u0cb0\u0ca3. \u0cac\u0cbe\u0cb2\u0ccd\u0caf\u0ca6\u0cb2\u0ccd\u0cb2\u0cc7 \u0c97\u0cc1\u0cac\u0ccd\u0cac\u0cbf \u0cb5\u0cc0\u0cb0\u0ca3\u0ccd\u0ca3 \u0cb9\u0cbe\u0c97\u0cc2 \u0cb8\u0cc1\u0cac\u0ccd\u0cac\u0caf\u0ccd\u0caf \u0ca8\u0cbe\u0caf\u0ccd\u0ca1\u0cc1 \u0c85\u0cb5\u0cb0 \u0ca8\u0cbe\u0c9f\u0c95 \u0c95\u0c82\u0caa\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cb0\u0cc1. \u0ca4\u0cae\u0ccd\u0cae \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0ca4\u0cbe\u0cb5\u0cc7 \u0cb9\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u2002\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0c82\u0caa\u0ca8\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cb8\u0c82\u0c97\u0cc0\u0ca4 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf \u0cb0\u0c82\u0c97\u0cb8\u0c82\u0c97\u0cc0\u0ca4 \u0cb6\u0cbf\u0c95\u0ccd\u0cb7\u0c95\u0cb0\u0cbf\u0c82\u0ca6\u0cb2\u0cc2 \u0c85\u0cb5\u0cb0\u0cbf\u0c97\u0cc6 \u0caa\u0cbe\u0ca0 \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u00a0\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0cb9\u0cbe\u0c97\u0cc6 \u0cb8\u0c82\u0cad\u0cbe\u0cb7\u0ca3\u0cc6\u0caf\u0ca8\u0ccd\u0ca8\u0cc1 \u0ca8\u0cc1\u0ca1\u0cbf\u0caf\u2002\u0cac\u0cb2\u0ccd\u0cb2 \u0cae\u0ca4\u0ccd\u0ca4\u0cc2\u0cac\u0ccd\u0cac \u0ca8\u0c9f\u0ca8\u0cbf\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6. \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0cc1#\u0c9f\u0cb5\u0cbe\u0c97\u0cbf, \u0c85\u0cb8\u0ccd\u0c96\u0cb2\u0cbf\u0ca4\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cac\u0cb2\u0ccd\u0cb2\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0cb8\u0cc2\u0c95\u0ccd\u0cb7\u0ccd\u0cae \u0cb8\u0ccd\u0cb5\u0cad\u0cbe\u0cb5\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cae\u0cc6\u0cb2\u0cc1\u0ca6\u0ca8\u0cbf\u0caf\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc1 \u0c9a\u0cc6\u0c82\u0ca6 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0cc1\u0ca1\u0cbf\u0cb8\u0cac\u0cb2\u0ccd\u0cb2\u0cb0\u0ccb; \u0cb5\u0cc0\u0cb0\u0cbe\u0cb5\u0cc7\u0cb6\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cbe\u0ca6 \u0cac\u0cac\u0ccd\u0cb0\u0cc1\u0cb5\u0cbe\u0cb9\u0ca8\u0ca8, \u0cb9\u0cbf\u0cb0\u0ca3\u0ccd\u0caf\u0c95\u0cb6\u0cbf\u0caa\u0cc1\u0cb5\u0cbf\u0ca8 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c85\u0cac\u0ccd\u0cac\u0cb0\u0cbf\u0cb8\u2002\u0cac\u0cb2\u0ccd\u0cb2\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0cae\u0cbe\u0ca4\u0cc1 \u0cae\u0ca4\u0ccd\u0ca4\u0cc1 \u0ca8\u0c9f\u0ca8\u0cc6 \u0cae\u0cc7\u0cb2\u0cc6 \u0cb9\u0cbf\u0ca1\u0cbf\u0ca4 \u0cb8\u0cbe\u0ca7\u0cbf\u0cb8\u0cbf\u0ca6 \u0c85\u0c82\u0ca4\u0cb9 \u0cb9\u0cb2\u0cb5\u0cc1 \u0ca8\u0c9f\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5 \u0c85\u0cb5\u0c95\u0cbe\u0cb6 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cbf\u0c97\u0cc6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cc7 \u0cb2\u0cad\u0cbf\u0cb8\u0cbf\u0ca4\u0cc1. \u0cb8\u0ccd\u0cb5\u0ca4\u0c83 \u0c85\u0cb5\u0cb0 \u0ca4\u0c82\u0ca6\u0cc6 \u0cb8\u0cbf\u0c82\u0c97\u0cbe\u0ca8\u0cb2\u0ccd\u0cb2\u0cc2\u0cb0\u0cc1 \u0caa\u0cc1\u0c9f\u0ccd\u0c9f\u0cb8\u0ccd\u0cb5\u0cbe\u0cae\u0caf\u0ccd\u0caf \u0cae\u0cb9\u0cbe\u0ca8\u0ccd\u200c \u0ca8\u0c9f\u0ca8\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0ca4\u0c82\u0ca6\u0cc6\u0caf\u0cc7 \u0c97\u0cc1\u0cb0\u0cc1\u0cb5\u0cbe\u0c97\u0cbf \u0c85\u0cad\u0cbf\u0ca8\u0caf\u0ca6 \u0cb9\u0cb2\u0cb5\u0cc1 \u0caa\u0c9f\u0ccd\u0c9f\u0cc1\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca4\u0cb2\u0ccd\u0cb2\u0cc0\u0ca8\u0ca4\u0cc6 \u0ca4\u0cbe\u0ca6\u0cbe\u0ca4\u0ccd\u0cae\u00c2\u0ca4\u0cc6 \u0cb9\u0cca\u0c82\u0ca6\u0cbf\u0ca6\u0ccd\u0ca6 \u0c9c\u0ca4\u0cc6\u0c97\u0cc6 \u0cb9\u0cc1\u0c9f\u0ccd\u0c9f\u0cc1 \u0ca8\u0c9f\u0ca8\u0c82\u0ca4\u0cc7 \u0c87\u0ca6\u0ccd\u0ca6 \u0cae\u0cc1\u0ca4\u0ccd\u0ca4\u0cc1\u0cb0\u0cbe\u0c9c\u0ccd\u200c \u0c85\u0cb5\u0ca8\u0ccd\u0ca8\u0cc6\u0cb2\u0ccd\u0cb2 \u0c95\u0cb0\u0c97\u0ca4 \u0cae\u0cbe\u0ca1\u0cbf\u2002\u0c95\u0cc6\u0cc2\u0c82\u0ca1\u0cb0\u0cc1, \u0cb0\u0c95\u0ccd\u0ca4\u0c97\u0ca4\u0cb5\u0cbe\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1.\u00a0", "\u0cb0\u0cbe\u0c9c\u0ccd\u200c \u0ca8\u0c9f\u0ca8\u0cbe \u0cb6\u0cc8\u0cb2\u0cbf\u0ca4\u0ca8\u0ccd\u0ca8 \u0c95\u0cbe\u0cb2\u0ca6 \u0c87\u0c82\u0ca4\u0cb9\u0ca6\u0cc6\u0cc2\u0c82\u0ca6\u0cc1 \u0ca8\u0c9f\u0ca8\u0cbe \u0caa\u0cb0\u0c82\u0caa\u0cb0\u0cc6\u0caf\u0ca8\u0ccd\u0ca8\u0cc1 \u0c9c\u0cc0\u0cb0\u0ccd\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c9c\u0ca4\u0cc6\u0c97\u0cc6 \u0ca4\u0cae\u0ccd\u0cae\u0ca6\u0cc7 \u0c86\u0ca6 \u0ca8\u0c9f\u0ca8\u0cbe \u0caa\u0cb0\u0c82\u0caa\u0cb0\u0cc6\u0caf\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0ca6\u0cb0\u0cc1. \u0c85\u0ca6\u0cc7 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb5\u0cbf\u0cb6\u0cc7\u0cb7\u0ca4\u0cc6. \u0caa\u0ccc\u0cb0\u0cbe\u0ca3\u0cbf\u0c95 \u0caa\u0cbe\u0ca4\u0ccd\u0cb0\u2002\u0c97\u0cb3\u0cc1 \u0c95\u0cc6\u0cb2\u0cb5\u0cc1 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca4\u0ccb\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c85\u0cac\u0ccd\u0cac\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c\u0c97\u0cc6 \u0c85\u0ca4\u0cbf \u0c8e\u0ca8\u0cbf\u0cb8\u0cbf\u0ca4\u0cc1. \u0ca4\u0cbe\u0cb5\u0cc7 \u0c85\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cc1\u0cb5 \u0caa\u0ccd\u0cb0\u0cb8\u0c82\u0c97 \u0cac\u0c82\u0ca6\u0cbe\u0c97 \u0c85\u0cac\u0ccd\u0cac\u0cb0\u0c95\u0ccd\u0c95\u0cc6 \u0c95\u0ca1\u0cbf\u0cb5\u0cbe\u0ca3\u00a0 \u0cb9\u0cbe\u0c95\u0cbf\u0ca6\u0cb0\u0cc1. \u0c8f\u0cb0\u0cbf\u0cb3\u0cbf\u0cb5\u0cc1 \u0cb0\u0cc2\u0ca2\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c85\u0ca8\u0cbf\u0cb5\u0cbe\u0cb0\u0ccd\u0caf \u0cb8\u0c82\u0ca6\u0cb0\u0ccd\u0cad \u0cac\u0c82\u0ca6\u0cbe\u0c97 \u0ca8\u0cbe\u0ca8\u0cc7\u0ca8\u0cc1 \u0c95\u0ca1\u0cbf\u0cae\u0cc6 \u0c87\u0cb2\u0ccd\u0cb2 \u0c8e\u0c82\u0cac\u0c82\u0ca4\u0cc6 \u0c85\u0cac\u0ccd\u0cac\u0cb0\u0cbf\u0cb8\u0cbf\u2002\u0ca6\u0cb0\u0cc1. \u0cae\u0c82\u0ca6\u0ccd\u0cb0 \u0cae\u0ca4\u0ccd\u0ca4\u0cc1 \u0ca4\u0cbe\u0cb0\u0c95 \u0cb8\u0c82\u0c97\u0cc0\u0ca4\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2,", "\u0ca8\u0c9f\u0ca8\u0cc6\u0caf\u0cb2\u0ccd\u0cb2\u0cc2 \u0c87\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cac\u0cb9\u0cc1\u0cac\u0cc7\u0c97 \u0c85\u0cb0\u0cbf\u0ca4\u0cc1 \u0c95\u0cc6\u0cc2\u0c82\u0ca1\u0cb0\u0cc1. \u0c85\u0cb5\u0cb0 \u0c85\u0cad\u0cbf\u0ca8\u0caf\u0c95\u0ccd\u0c95\u0cc6 \u0cb8\u0c82\u0c97\u0cc0\u0ca4\u0ca6 \u0cb2\u0caf \u0cac\u0c82\u0ca4\u0cc1. \u0cb9\u0cbf\u0ca4\u0cae\u0cbf\u0ca4 \u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cae\u0ca8\u0c97\u0c82\u0ca1\u0cb0\u0cc1.\u00a0", "\u0cae\u0cc1\u0ca4\u0ccd\u0ca4\u0cc1\u0cb0\u0cbe\u0c9c\u0ccd\u200c (\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cbf\u0c97\u0cc6 \u0ca4\u0c82\u0ca6\u0cc6 \u0ca4\u0cbe\u0caf\u0cbf \u0c87\u0c9f\u0ccd\u0c9f \u0cb9\u0cc6\u0cb8\u0cb0\u0cc1 \u0cae\u0cc1\u0ca4\u0ccd\u0ca4\u0cc1\u0cb0\u0cbe\u0c9c\u0ccd\u200c) \u0cac\u0cbe\u0cb2\u0ccd\u0caf\u0ca6\u0cb2\u0ccd\u0cb2\u0cc7 \u0ca4\u0cae\u0ccd\u0cae \u0ca4\u0cae\u0ccd\u0cae\u0ca8\u0cbe\u0ca6\u00a0\u0c8e\u0cb8\u0ccd\u200c.\u0caa\u0cbf. \u0cb5\u0cb0\u0ca6\u0cb0\u0cbe\u0c9c\u0ccd\u200c, \u0ca4\u0c82\u0c97\u0cbf \u0cb6\u0cbe\u0cb0\u0ca6\u0cae\u0ccd\u0cae \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0c97\u0cc1\u0cac\u0ccd\u0cac\u0cbf \u0cb5\u0cc0\u0cb0\u0ca3\u0ccd\u0ca3 \u0c95\u0c82\u0caa\u0ca8\u0cbf \u0cb8\u0cc7\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cb0\u0c82\u0c97 \u0ca6\u0cbf\u0c97\u0ccd\u0c97\u0c9c\u0cb0\u0cc1\u0c97\u0cb3\u0cbf\u0c82\u0ca6 \u0c95\u0cb2\u0cbe \u0caa\u0ccd\u0cb0\u0caa\u0cc2\u0cb0\u0ccd\u0ca3\u0cc6\u0caf\u0cb0\u0cbf\u0c82\u0ca6 \u0c97\u0cbf\u0c9c\u0cbf\u0c97\u0cc1\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c97\u0cc1\u0cac\u0ccd\u0cac\u0cbf \u0c95\u0c82\u0caa\u0ca8\u0cbf\u0caf\u0cb2\u0ccd\u0cb2\u0cbf\u00a0\u0ca4\u0c95\u0ccd\u0cb7\u0ca3\u0c95\u0ccd\u0c95\u0cc6 \u0c85\u0cb5\u0cb0\u0cbf\u0c97\u0cc6 \u0caa\u0cbe\u0ca4\u0ccd\u0cb0\u0c97\u0cb3\u0cc7\u0ca8\u0cc2 \u0ca6\u0cc6\u0cc2\u0cb0\u0cc6\u0caf\u0cb2\u0cbf\u0cb2\u0ccd\u0cb2. \u0c85\u0cb5\u0cb0 \u0ca4\u0c82\u0ca6\u0cc6 \u0c85\u0ca6\u0cc7 \u0c95\u0c82\u0caa\u0ca8\u0cbf\u0caf \u0ca6\u0cc6\u0cc2\u0ca1\u0ccd\u0ca1 \u0ca8\u0c9f\u0cb0\u0cc1 \u0c8e\u0c82\u0cac\u0cc1\u0ca6\u0cc2 \u0c85\u0cb5\u0cb0 \u0ca8\u0cc6\u0cb0\u0cb5\u0cbf\u0c97\u0cc6 \u0cac\u0cb0\u0cb2\u0cbf\u0cb2\u0ccd\u0cb2. \u0c95\u0cc6\u0cb2 \u0c95\u0cbe\u0cb2 \u0c95\u0cbe\u0caf\u0cac\u0cc7\u0c95\u0cbe\u0caf\u0cbf\u0ca4\u0cc1. \u0c95\u0ccd\u0cb0\u0cae\u0cc7\u0ca3 \u0c97\u0ccb\u0caa\u0cbe\u0cb2\u0c95\u0ca8 \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca4\u0cc1. \u0c85\u0cb7\u0ccd\u0c9f\u0c95\u0ccd\u0c95\u0cc7 \u0c85\u0cb5\u0cb0\u0cc1 \u0ca4\u0cc3\u0caa\u0ccd\u0ca4\u0cbf\u0caa\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0caf\u0cbf\u0ca4\u0cc1. \u0c95\u0ccd\u0cb0\u0cae\u0cc7\u0ca3 \u0c85\u0cad\u0cbf\u0cae\u0ca8\u0ccd\u0caf\u0cc1 \u0caa\u0cbe\u0ca4\u0ccd\u0cb0. \u0ca8\u0c82\u0ca4\u0cb0 \u0c85\u0cb0\u0ccd\u0c9c\u0cc1\u0ca8\u0ca8 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0ca1\u0ccd\u0ca4\u0cbf.", "\u0c97\u0cc1\u0cac\u0ccd\u0cac\u0cbf \u0cb5\u0cc0\u0cb0\u0ca3\u0ccd\u0ca3\u0ca8\u0cb5\u0cb0 \u0c95\u0c82\u0caa\u0ca8\u0cbf\u0caf\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cc1 \u0cb8\u0cc1\u0cac\u0ccd\u0cac\u0caf\u0ccd\u0caf \u0ca8\u0cbe\u0caf\u0ccd\u0ca1\u0cc1 \u0c85\u0cb5\u0cb0 \u0cb6\u0ccd\u0cb0\u0cc0 \u0cb8\u0cbe\u0cb9\u0cbf\u0ca4\u0ccd\u0caf \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf \u0ca8\u0cbe\u0c9f\u0c95 \u0cae\u0c82\u0ca1\u0cb2\u0cbf \u0cb8\u0cc7\u0cb0\u0cc1\u0cb5 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0caf\u0cc1\u0cb5\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1, \u0ca8\u0c9f\u0ca8\u0cc6 \u0caf\u0cb2\u0ccd\u0cb2\u0cbf \u0ca4\u0cc1\u0cb8\u0cc1 \u0caa\u0cb3\u0c97\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf \u0c86\u0cb0\u0c82\u0cad\u0ca6\u0cb2\u0ccd\u0cb2\u0cc7 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0ca6\u0cc6\u0cc2\u0cb0\u0cc6\u0ca4\u0cb5\u0cc1. \u0c85\u0cad\u0cbf\u0ca8\u0caf\u0c95\u0ccd\u0c95\u0cc6 \u0ca4\u0c82\u0ca6\u0cc6\u0caf \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0ca8 \u0c87\u0ca4\u0ccd\u0ca4\u0cc1.", "\u0c8e\u0c9a\u0ccd\u200c.\u0c86\u0cb0\u0ccd\u200c.\u0c95\u0cc3\u0cb7\u0ccd\u0ca3\u0cb6\u0cbe\u0cb8\u0cbf\u0152, \u0c95\u0cc3\u0cb7\u0ccd\u0ca3\u0cae\u0cc2\u0cb0\u0ccd\u0ca4\u0cbf, \u0cb0\u0cbe\u0ca7\u0cbe\u0c95\u0cc3\u0cb7\u0ccd\u0ca3 \u0c85\u0caf\u0ccd\u0caf\u0cb0\u0ccd\u200c, \u0caa\u0ccd\u0cb0\u0cad\u0cc1\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0cb0\u0c82\u0c97\u0cb8\u0c82\u0c97\u0cc0\u0ca4\u0ca6 \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u2002\u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca2\u0cbf\u0c95\u0ccd\u0c95\u0cbf \u0cae\u0cbe\u0ca7\u0cb5\u0cb0\u0cbe\u0cb5\u0ccd\u200c \u0c85\u0cb5\u0cb0\u0cc1 \u0caa\u0ccc\u0cb0\u0cbe\u0ca3\u0cbf\u0c95 \u0ca8\u0cbe\u0c9f\u0c95\u0c97\u0cb3 \u0c9c\u0ca4\u0cc6\u0c97\u0cc6 \u0cb8\u0cbe\u0cae\u0cbe\u0c9c\u0cbf\u0c95 \u0ca8\u0cbe\u0c9f\u0c95\u0c97\u0cb3 \u0cb0\u0cc0\u0ca4\u0cbf \u0cb0\u0cbf\u0cb5\u0cbe\u0c9c\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c9f\u0ccd\u0c9f\u0cb0\u0cc1.", "\"\u0cad\u0c95\u0ccd\u0ca4 \u0c85\u0c82\u0cac\u0cb0\u0cc0\u0cb7' \u0ca8\u0cbe\u0c9f\u0c95\u0ca6 \u0cb0\u0cae\u0cbe\u0c95\u0cbe\u0c82\u0ca4\u0ca8\u0cbe\u0c97\u0cbf, \"\u0cad\u0cc2 \u0c95\u0cc8\u0cb2\u0cbe\u0cb8'\u0ca6 \u0ca8\u0cbe\u0cb0\u0ca6\u0ca8\u0cbe\u0c97\u0cbf, \"\u0cac\u0cb8\u0cb5\u0cc7\u0cb6\u0ccd\u0cb5\u0cb0' \u0ca8\u0cbe\u0c9f\u0c95\u0ca6 \u0cac\u0cbf\u0c9c\u0ccd\u0c9c\u0cb3 \u0cb9\u0cbe\u0c97\u0cc2 \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cac\u0cb8\u0cb5\u0cc7\u0cb6\u0ccd\u0cb5\u0cb0\u0ca8\u0cbe\u0c97\u0cbf, \u0cb8\u0ca4\u0ccd\u0caf \u0cb9\u0cb0\u0cbf\u0cb6\u0ccd\u0c9a\u0c82\u0ca6\u0ccd\u0cb0 \u0ca8\u0cbe\u0c9f\u0c95\u0ca6 \u0cb9\u0cb0\u0cbf\u0cb6\u0ccd\u0c9a\u0c82\u0ca6\u0ccd\u0cb0\u0ca8\u0cbe\u0c97\u0cbf, \"\u0cb8\u0c82\u0caa\u0cc2\u0cb0\u0ccd\u0ca3 \u0cb0\u0cbe\u0cae\u0cbe\u0caf\u0ca3' \u0ca8\u0cbe\u0c9f\u0c95\u0ca6 \u0cb0\u0cbe\u0cae \u0cb9\u0cbe\u0c97\u0cc2 \u0c86\u0c82\u0c9c\u0ca8\u0cc7\u0caf\u0ca8\u0cbe\u0c97\u0cbf, \"\u0c8e\u0c9a\u0ccd\u0c9a\u0cae \u0ca8\u0cbe\u0caf\u0c95' \u0ca8\u0cbe\u0c9f\u0c95\u0ca6 \u0c8e\u0c9a\u0ccd\u0c9a\u0cae \u0ca8\u0cbe\u0caf\u0c95 -\u0cb9\u0cc0\u0c97\u0cc6 \u0cac\u0cb9\u0cc1\u0ca4\u0cc7\u0c95 \u0ca8\u0cbe\u0c9f\u0c95\u0c97\u0cb3 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0c97\u0cb3\u0cc1. \u0c8e\u0cb8\u0ccd\u200c.\u0c95\u0cc6.\u0c95\u0cb0\u0cc0\u0c82\u0c96\u0cbe\u0ca8\u0ccd\u200c \u0c85\u0cb5\u0cb0\u0cc1 \u0cb8\u0cc1\u0cac\u0ccd\u0cac\u0caf\u0ccd\u0caf \u0ca8\u0cbe\u0caf\u0ccd\u0ca1\u0cc1 \u0c85\u0cb5\u0cb0 \u0ca8\u0cbe\u0c9f\u0c95 \u0c95\u0c82\u0caa\u0ca8\u0cbf\u0c97\u0cc6 \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c9f\u0ccd\u0c9f \u0c8f\u0c95\u0cc8\u0c95 \u0cb8\u0cbe\u0cae\u0cbe\u0c9c\u0cbf\u0c95\u00a0\u0ca8\u0cbe\u0c9f\u0c95 \"\u0ca8\u0cbf\u0cb0\u0ccd\u0ca6\u0ccb\u0cb7\u0cbf'. \u0c85\u0ca6\u0cb0\u0cb2\u0ccd\u0cb2\u0cc2 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0ca6\u0cc1 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0. \"\u0cb9\u0cbf\u0ca4\u0cae\u0cbf\u0ca4\u0cb5\u0cbe\u0ca6 \u0c85\u0cb5\u0cb0 \u0c85\u0cad\u0cbf\u0ca8\u0caf \u0c86 \u0c95\u0cbe\u0cb2\u0c95\u0ccd\u0c95\u0cc6 \u0cb9\u0cca\u0cb8\u0ca6\u0cc6\u0cc2\u0c82\u0ca6\u0cc1 \u0c85\u0cad\u0cbf\u0cb0\u0cc1\u0c9a\u0cbf\u0caf\u0ca8\u0ccd\u0ca8\u0cc7 \u0cac\u0cc6\u0cb3\u0cc6\u0cb8\u0cbf\u0ca4\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c86\u00a0\u0c95\u0cbe\u0cb2\u0c95\u0ccd\u0c95\u0cc6 \u0c85\u0cb5\u0cb0\u0cbf\u0c97\u0cc6 \u0cb8\u0c82\u0c97\u0cc0\u0ca4\u0ca6 \u0cb8\u0cbe\u0ca5\u0ccd\u200c \u0ca8\u0cc0\u0ca1\u0cbf\u0ca6 \u0c9c\u0cc6\u0cc2\u0ca4\u0cc6\u0c97\u0cbe\u0cb0 \u0c86\u0cb0\u0ccd\u200c.\u0caa\u0cb0\u0cae\u0cb6\u0cbf\u0cb5\u0ca8\u0ccd\u200c.\u00a0", "\u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c86\u0cb9\u0ccd\u0cb5\u0cbe\u0ca8\u0cb8\u0cc1\u0cac\u0ccd\u0cac\u0caf\u0ccd\u0caf \u0ca8\u0cbe\u0caf\u0ccd\u0ca1\u0cc1 \u0c85\u0cb5\u0cb0 \u0c95\u0c82\u0caa\u0ca8\u0cbf\u0caf \"\u0cad\u0c95\u0ccd\u0ca4 \u0c85\u0c82\u0cac\u0cb0\u0cc0\u0cb7' \u0ca8\u0cbe\u0c9f\u0c95\u0c95\u0c95\u0ccd\u0c95\u0cc6 \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0cbf \u0cb9\u0cc6\u0cb8\u0cb0\u0cc1 \u0cac\u0c82\u0ca4\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0cb9\u0cca\u0cb8\u0caa\u0cc7\u0c9f\u0cc6, \u0ca8\u0c82\u0ca4\u0cb0 \u0cb9\u0cc1\u0cac\u0ccd\u0cac\u0cb3\u0ccd\u0cb3\u0cbf \u0c95\u0ccd\u0caf\u0cbe\u0c82\u0caa\u0ccd\u200c. \u0c85\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97\u0cb2\u0cc7 \"\u0cac\u0cc7\u0ca1\u0cb0 \u0c95\u0ca3\u0ccd\u0ca3\u0caa\u0ccd\u0caa' (\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0ca8\u0cbe\u0caf\u0c95\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0) \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c86\u0cb9\u0ccd\u0cb5\u0cbe\u0ca8 \u0cac\u0c82\u0ca4\u0cc1.\u00a0", "\u0c86\u0c97\u0cc6\u0cb2\u0ccd\u0cb2\u0cbe \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0c92\u0c82\u0ca6\u0ccb \u0c8e\u0cb0\u0ca1\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0ca8\u0cbf\u0cb0\u0ccd\u0cae\u0cbe\u0ca3\u2002\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c95\u0cbe\u0cb2. \"\u0cac\u0cc7\u0ca1\u0cb0 \u0c95\u0ca3\u0ccd\u0ca3\u0caa\u0ccd\u0caa' \u0cae\u0ca4\u0ccd\u0ca4\u0cbf\u0ca4\u0cb0 \u0c92\u0c82\u0ca6\u0cc6\u0cb0\u0ca1\u0cc1 \u0c9a\u0cbf\u0ca4\u0ccd\u0cb0\u0c97\u0cb3 \u0ca8\u0c82\u0ca4\u0cb0 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb9\u0cbe\u0c97\u0cc2 \u0c86 \u0c95\u0cbe\u0cb2\u0ca6 \u0cb9\u0cc6\u0cb8\u0cb0\u0cbe\u0c82\u0ca4 \u0ca8\u0c9f \u0ca8\u0c9f\u0cbf\u0caf\u0cb0\u0cbe\u0ca6 \u0cac\u0cbe\u0cb2\u0c95\u0cc3\u0cb7\u0ccd\u0ca3, \u0ca8\u0cb0\u0cb8\u0cbf\u0c82\u0cb9\u0cb0\u0cbe\u0c9c\u0cc1, \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97\u0ca6 \u0cb5\u0cc0\u0cb0\u0cad\u0ca6\u0ccd\u0cb0\u0caa\u0ccd\u0caa, \u0cac\u0cbf.\u0c9c\u0caf\u0cbe, \u0c9c\u0cbf.\u0cb5\u0cbf.\u0c85\u0caf\u0ccd\u0caf\u0cb0\u0ccd\u200c \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc6\u0cb2\u0ccd\u0cb2 \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1 \u0c9a\u0cb2\u0ca8\u0c9a\u0cbf\u0ca4\u0ccd\u0cb0 \u0c95\u0cb2\u0cbe\u0cb5\u0cbf\u0ca6\u0cb0 \u0cb8\u0c82\u0c98 \u0cb0\u0c9a\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cae\u0ca7\u0ccd\u0caf\u0ca6 \u0cac\u0cbf\u0ca1\u0cc1\u0cb5\u0cbf\u0ca8 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0ccd\u0caf\u0ca6 \u0cb5\u0cbf\u0cb5\u0cbf\u0ca7\u0cc6\u0ca1\u0cc6 \u0ca8\u0cbe\u0c9f\u0c95 \u0c86\u0ca1\u0cb2\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0cb8\u0cbe\u0cb9\u0cc1\u0c95\u0cbe\u0cb0', \"\u0c8e\u0c9a\u0ccd\u0c9a\u0cae \u0ca8\u0cbe\u0caf\u0c95' \u0cb8\u0c82\u0c98\u0ca6 \u0c85\u0ca4\u0ccd\u0caf\u0c82\u0ca4 \u0caf\u0cb6\u0cb8\u0ccd\u0cb5\u0cbf \u0ca8\u0cbe\u0c9f\u0c95\u0c97\u0cb3\u0cc1. \u0cb8\u0cc1#\u0cb0\u0ca6\u0ccd\u0cb0\u0cc2\u0caa\u0cbf \u0cb0\u0cbe\u0c9c\u0ccd\u200c\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cb8\u0cbe\u0cb2\u0cc1\u0c97\u0c9f\u0ccd\u0c9f\u0cbf\u0ca6\u0cb5\u0cc1. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0ccd\u200c \u0c85\u0ca6\u0cc6\u0cb7\u0ccd\u0c9f\u0cc1 \"\u0cac\u0cbf\u0c9c\u0cbf' \u0c86\u0ca6\u0cb0\u0cc6\u0c82\u0ca6\u0cb0\u0cc6 \u0ca8\u0cbe\u0c9f\u0c95\u0c97\u0cb3\u0ca4\u0ccd\u0ca4 \u0c85\u0cb5\u0cb0\u0cbf\u0c97\u0cc6 \u0cb9\u0cca\u0cb0\u0cb3\u0cbf \u0ca8\u0ccb\u0ca1\u0cb2\u0cc1 \u0caa\u0cc1\u0cb0\u0cc1\u0cb8\u0cca\u0ca4\u0ccd\u0ca4\u0cc1 \u0c86\u0c97\u0cb2\u0cbf\u0cb2\u0ccd\u0cb2.", "\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6 \u0c85\u0cb5\u0ca7\u0cbf \u0c95\u0ca1\u0cbf\u0cae\u0cc6 \u0c87\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0ca7\u0ccd\u0cb0\u0cc1\u0cb5\u0ca4\u0cbe\u0cb0\u0cc6\u0caf\u0cbe\u0c97\u0cbf \u0cac\u0cc6\u0cb3\u0c97\u0cb2\u0cc1 \u0c92\u0cac\u0ccd\u0cac \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0c95\u0cb2\u0cbe\u0c95\u0cbe\u0cb0\u0ca8\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0ca6\u0ccd\u0ca6\u0cb0\u0cb2\u0ccd\u0cb2\u0cbf \u0cae\u0cca\u0ca6\u0cb2\u0ca8\u0cc6\u0caf\u0ca6\u0cc1 \u0cb0\u0c82\u0c97\u0cad\u0cc2\u0cae\u0cbf, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c85\u0cb5\u0cb0 \u0ca4\u0c82\u0ca6\u0cc6.\u00a0", "\"\u0ca8\u0cbf\u0ca8\u0ccd\u0ca8 \u0c95\u0c82\u0c97\u0cb3 \u0cac\u0cbf\u0cb8\u0cbf\u0caf \u0cb9\u0ca8\u0cbf\u0c97\u0cb3\u0cc1...' \"\u0c95\u0ca3\u0ccd\u0ca3\u0cc0\u0cb0 \u0ca7\u0cbe\u0cb0\u0cc6 \u0c87\u0ca6\u0cc7\u0c95\u0cc6... \u0c87\u0ca6\u0cc7\u0c95\u0cc6...', \"\u0c93 \u0c8e\u0c82\u0ca5 \u0cb8\u0ccc\u0c82\u0ca6\u0cb0\u0ccd\u0caf \u0c95\u0c82\u0ca1\u0cc6', \"\u0c87\u0ca6\u0cc1 \u0caf\u0cbe\u0cb0\u0cc1 \u0cac\u0cb0\u0cc6\u0ca6 \u0c95\u0ca4\u0cc6\u0caf\u0ccb...', \"\u0cb9\u0cbe\u0cb2\u0cb2\u0ccd\u0cb2\u0cbe\u0ca6\u0cb0\u0cc1 \u0cb9\u0cbe\u0c95\u0cc1, \u0ca8\u0cc0\u0cb0\u0cb2\u0ccd\u0cb2\u0cbe\u0ca6\u0cb0\u0cc1 \u0cb9\u0cbe\u0c95\u0cc1...' \u0c87\u0c82\u0ca4\u0cb9 \u0ca8\u0cc2\u0cb0\u0cbe\u0cb0\u0cc1 \u0cb9\u0cbe\u0ca1\u0cc1\u0c97\u0cb3\u0cbf\u0c82\u0ca6; \u0ca4\u0cae\u0ccd\u0cae \u0c85\u0cae\u0ccb\u0c98 \u0c85\u0cad\u0cbf\u0ca8\u0caf\u0ca6\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cb9\u0cc3\u0ca6\u0caf\u0ca6\u0cb2\u0ccd\u0cb2\u0cbf \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c97\u0cbe\u0caf\u0c95 \u0ca8\u0c9f\u0ca8\u0cbe\u0c97\u0cbf \u0cb6\u0cbe\u0cb6\u0ccd\u0cb5\u0ca4\u0cb5\u0cbe\u0c97\u0cbf \u0ca8\u0cc6\u0cb2\u0cc6\u0ca8\u0cbf\u0c82\u0ca4\u0cb0\u0cc1. \u0cb9\u0cbe\u0c97\u0cc6 \u0ca8\u0cc6\u0cb2\u0cc6 \u0ca8\u0cbf\u0cb2\u0ccd\u0cb2\u0cb2\u0cc1 \u0ca4\u0cbe\u0caf\u0cbf \u0cac\u0cc7\u0cb0\u0cc1 \u0c86\u0c97\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0ccb\u0cb7\u0cbf\u0cb8\u0cbf \u0cac\u0cc6\u0cb3\u0cc6\u0cb8\u0cbf\u0ca6\u0ccd\u0ca6\u0cc1 \u0cb0\u0c82\u0c97\u0cad\u0cc2\u0cae\u0cbf. \u0c85\u0cb8\u0ccd\u0c96\u0cb2\u0cbf\u0ca4 \u0cae\u0cbe\u0ca4\u0cc1\u0c97\u0cbe\u0cb0\u0cbf\u0c95\u0cc6, \u0c97\u0cbe\u0caf\u0ca8\u0cb5\u0c82\u0ca4\u0cc2 \u0cb0\u0c82\u0c97\u0cad\u0cc2\u0cae\u0cbf\u0caf \u0c95\u0cc6\u0cc2\u0ca1\u0cc1\u0c97\u0cc6\u0caf\u0cc7. \u0cb5\u0cc3\u0ca4\u0ccd\u0ca4\u0cbf \u0cb0\u0c82\u0c97\u0cad\u0cc2\u0cae\u0cbf\u0caf \u0cad\u0cb0\u0ccd\u0c9c\u0cb0\u0cbf\u0caf\u0cbe\u0ca6 \u0c85\u0cad\u0cbf\u0ca8\u0caf \u0cb6\u0cc8\u0cb2\u0cbf\u0caf\u0ca8\u0ccd\u0ca8\u0cc1 \u0cb9\u0ca6\u0c97\u0cc6\u0cc2\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0ca6\u0ccd\u0ca6\u0cc1 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0c85\u0ca8\u0ca8\u0ccd\u0caf \u0caa\u0ccd\u0cb0\u0ca4\u0cbf\u0cad\u0cc6. \u0cb9\u0cbe\u0c97\u0cbe\u0c97\u0cbf \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c8e\u0c82\u0cac \u0c90\u0c95\u0cbe\u0ca8\u0ccd\u200c \u0ca8\u0cbf\u0cb8\u0ccd\u0cb8\u0c82\u0cb6\u0caf\u0cb5\u0cbe\u0c97\u0cbf \u0cb0\u0c82\u0c97\u0cad\u0cc2\u0cae\u0cbf\u0caf \u0c95\u0cc6\u0cc2\u0ca1\u0cc1\u0c97\u0cc6.(\u0c87\u0c82\u0ca6\u0cc1 \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c9c\u0ca8\u0ccd\u0cae\u0ca6\u0cbf\u0ca8. \u0ca4\u0ca8\u0ccd\u0ca8\u0cbf\u0cae\u0cbf\u0ca4\u0ccd\u0ca4 \u0cb2\u0cc7\u0c96\u0ca8)", "- \u0c97\u0cc1\u0ca1\u0cbf\u0cb9\u0cb3\u0ccd\u0cb3\u0cbf \u0ca8\u0cbe\u0c97\u0cb0\u0cbe\u0c9c"], "title": "\u0cb0\u0cbe\u0c9c\u0ccd\u200c \u0c85\u0cad\u0cbf\u0ca8\u0caf\u0c95\u0ccd\u0c95\u0cc6 \u0cb8\u0c82\u0c97\u0cc0\u0ca4\u0ca6 \u0cb2\u0caf\u2002"},
{"url": "https://www.udayavani.com/kannada/news/suchitra/315704/government-school-and-rishab-dream", "content": ["2016\u0cb0 \u0c95\u0cc6\u0cc2\u0ca8\u0cc6\u0caf\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf 2017\u0cb0\u0cb2\u0ccd\u0cb2\u0cbf \u0caf\u0cb6\u0cb8\u0ccd\u0cb8\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf, \u0cb9\u0cb2\u0cb5\u0cc1 \u0ca6\u0cbe\u0c96\u0cb2\u0cc6\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0ca6, \u0c85\u0ca8\u0cc7\u0c95 \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0cbf\u0c97\u0cc6 \u0cb5\u0cc7\u0ca6\u0cbf\u0c95\u0cc6 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f \u0cb8\u0cbf\u0ca8\u0cbf\u0cae\u0cbe \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf'. \u0cb0\u0c95\u0ccd\u0cb7\u0cbf\u0ca4\u0ccd\u200c \u0cb6\u0cc6\u0c9f\u0ccd\u0c9f\u0cbf \u0ca8\u0cbe\u0caf\u0c95\u0cb0\u0cbe\u0c97\u0cbf\u0ca6\u0ccd\u0ca6 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cb5\u0cb0\u0cc1 \u0cb0\u0cbf\u0cb7\u0cad\u0ccd\u200c \u0cb6\u0cc6\u0c9f\u0ccd\u0c9f\u0cbf. \u0c86 \u0cb8\u0cbf\u0ca8\u0cbf\u0cae\u0cbe \u0ca6\u0cc6\u0cc2\u0ca1\u0ccd\u0ca1 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cbf\u0c9f\u0ccd\u200c \u0c86\u0c97\u0cbf, \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cc6 \u00a0\u0cb0\u0cc0\u0cae\u0cc7\u0c95\u0ccd\u200c \u0cb0\u0cc8\u0c9f\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f\u0cb5\u0cbe\u0c97\u0cbf \u0ca6\u0cc6\u0cc2\u0ca1\u0ccd\u0ca1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0caf\u0cbf\u0ca4\u0cc1. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c92\u0c82\u0ca6\u0cc1 \u0c95\u0cc1\u0ca4\u0cc2\u0cb9\u0cb2\u0cb5\u0cbf\u0ca4\u0ccd\u0ca4\u0cc1, \u0cb0\u0cbf\u0cb7\u0cad\u0ccd\u200c \u0cae\u0cc1\u0c82\u0ca6\u0cc6 \u0caf\u0cbe\u0cb5 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6, \u0caf\u0cbe\u0cb5 \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1. \u0c86\u0ca6\u0cb0\u0cc6, \u0cb0\u0cbf\u0cb7\u0cad\u0ccd\u200c \"\u0cb8\u0cb0\u0ccd\u0c95\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6 \u0c95\u0cbe\u0cb8\u0cb0\u0c97\u0ccb\u0ca1\u0cc1- \u0c95\u0cc6\u0cc2\u0ca1\u0cc1\u0c97\u0cc6 \u0cb0\u0cbe\u0cae\u0ca3\u0ccd\u0ca3 \u0cb0\u0cc8' \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0ca4\u0ccd\u0ca4\u0cbf\u0c95\u0cc6\u0cc2\u0c82\u0ca1\u0cc1, \u0c95\u0cc1\u0ca4\u0cc2\u0cb9\u0cb2 \u0ca4\u0ca3\u0cbf\u0cb8\u0cbf\u0ca6\u0cb0\u0cc1. \u0cae\u0c95\u0ccd\u0c95\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf\u0cca\u0c82\u0ca6\u0cb0 \u0cb8\u0cc1\u0ca4\u0ccd\u0ca4 \u0c95\u0ca5\u0cc6 \u0cb9\u0cc6\u0ca3\u0cc6\u0ca6\u0cc1 \u0c88\u0c97 \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0cb8\u0cbf\u0caf\u0cc7 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c. \u0c8e\u0cb2\u0ccd\u0cb2\u0cbe \u0c93\u0c95\u0cc6, \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf' \u0ca8\u0c82\u0ca4\u0cb0\u0ca6 \u0c88 \u0ca8\u0cbf\u0cb0\u0ccd\u0ca7\u0cbe\u0cb0\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c8f\u0ca8\u0cc1 \u0c8e\u0c82\u0ca6\u0cb0\u0cc6, \u0cb0\u0cbf\u0cb7\u0cad\u0ccd\u200c \u0ca8\u0c97\u0cc1\u0ca4\u0ccd\u0ca4\u0cb2\u0cc7 \"\u0c8e\u0cb2\u0ccd\u0cb2\u0cb5\u0cc2 \u0cb8\u0cbf\u0ca8\u0cbf\u0cae\u0cbe\u0ca8\u0cc7 \u0c85\u0cb2\u0ccd\u0cb5\u0cbe' \u0c8e\u0c82\u0ca6\u0cc1 \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\"\u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c85\u0cb7\u0ccd\u0c9f\u0cc7. \u0c85\u0ca6\u0cb0\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1\u0ca6\u0cc1, \u0c9a\u0cbf\u0c95\u0ccd\u0c95\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u0cae\u0cc1\u0c96\u0ccd\u0caf \u0c85\u0cb2\u0ccd\u0cb2. \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0ca8\u0cbe\u0cb5\u0cc1 \u0ca8\u0ccb\u0ca1\u0cc1\u0cb5 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8\u0ca6\u0cb2\u0ccd\u0cb2\u0cbf \u0c87\u0cb0\u0ccb\u0ca6\u0cc1. \u0c9c\u0ca8 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0cb9\u0cbf\u0c9f\u0ccd\u200c \u0c86\u0ca6\u0cb0\u0cc6 \u0c85\u0ca6\u0cc1 \u0caf\u0cb6\u0cb8\u0ccd\u0cb5\u0cbf \u0c9a\u0cbf\u0ca4\u0ccd\u0cb0, \u0c95\u0cbe\u0ca8\u0ccd\u0cb8\u0cc6\u0caa\u0ccd\u0c9f\u0ccd \u0cab\u0cc7\u0cb2\u0ccd\u200c \u0c86\u0ca6\u0cb0\u0cc6 \u0c85\u0ca6\u0cc1 \u0cab\u0ccd\u0cb2\u0cbe\u0caa\u0ccd\u200c \u0c9a\u0cbf\u0ca4\u0ccd\u0cb0 \u0c85\u0cb7\u0ccd\u0c9f\u0cc7. \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc2 \u0ca8\u0cbe\u0cb5\u0cc1 \u0cb6\u0ccd\u0cb0\u0cae \u0cb9\u0cbe\u0c95\u0cc1\u0ca4\u0ccd\u0ca4\u0cc7\u0cb5\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf'\u0c97\u0cbf\u0c82\u0ca4 \u0c9c\u0cbe\u0cb8\u0ccd\u0ca4\u0cbf\u0ca8\u0cc7 \u0cb6\u0ccd\u0cb0\u0cae \u0cb9\u0cbe\u0c95\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c85\u0ca6\u0cc7 \u0cae\u0cbe\u0ca1\u0cac\u0cc7\u0c95\u0cc1, \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0ca6\u0ccd\u0ca6\u0cc7 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac\u0cc1\u0ca6\u0cbf\u0cb2\u0ccd\u0cb2. \u0c8f\u0ca8\u0cbe\u0ca6\u0cb0\u0cc2 \u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5 \u0c95\u0cbe\u0ca8\u0ccd\u0cb8\u0cc6\u0caa\u0ccd\u0c9f\u0ccd \u0c85\u0ca8\u0ccd\u0ca8\u0cc1 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6\u0caf\u0cbf\u0c82\u0ca6 \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c.", "\u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cb9\u0cca\u0cb8 \u0c9c\u0cbe\u0ca8\u0cb0\u0ccd\u200c \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c85\u0ca8\u0cc7\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb0\u0cbf\u0cb7\u0cad\u0ccd\u200c \u0c95\u0cc2\u0ca1\u0cbe \u0c85\u0ca6\u0cc7 \u0c86\u0cb8\u0cc6\u0caf\u0cca\u0c82\u0ca6\u0cbf\u0c97\u0cc6 \"\u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6'\u0caf\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0ca4\u0ccd\u0ca4\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1. \"\u0cac\u0cc7\u0cb0\u0cc6 \u0c9c\u0cbe\u0ca8\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0c9c\u0cc6\u0cc2\u0ca4\u0cc6\u0c97\u0cc6\u0cc2\u0c82\u0ca6\u0cc1 \u0cad\u0caf\u0cb5\u0cc2 \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb8\u0ca6\u0ccd\u0caf \u0c95\u0ca8\u0ccd\u0ca8\u0ca1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0 \u0cae\u0cc8\u0c82\u0ca1\u0ccd\u200c\u0cb8\u0cc6\u0c9f\u0ccd\u200c \u0cac\u0ca6\u0cb2\u0cbe\u0c97\u0cbf\u0ca6\u0cc6. \u0cb5\u0cbf\u0cad\u0cbf\u0ca8\u0ccd\u0ca8 \u0c95\u0cbe\u0ca8\u0ccd\u0cb8\u0cc6\u0caa\u0ccd\u0c9f\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0cc8\u0cb9\u0cbf\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0ca7\u0cc8\u0cb0\u0ccd\u0caf\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0ca4\u0ccd\u0ca4\u0cbf\u0c95\u0cc6\u0cc2\u0c82\u0ca1\u0cc6' \u0c8e\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c86\u0cb0\u0c82\u0cad\u0cbf\u0cb8\u0cbf\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cbe\u0ca6\u0cb0\u0cc6 \u0c87\u0ca6\u0cc1 \u0c95\u0cb2\u0cbe\u0ca4\u0ccd\u0cae\u0c95 \u0c9a\u0cbf\u0ca4\u0ccd\u0cb0\u0ca8\u0cbe \u0c85\u0ca5\u0cb5\u0cbe \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0ca8\u0cbe \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \"\u0c85\u0cb5\u0cbe\u0cb0\u0ccd\u0ca1\u0ccd\u200c \u0cac\u0c82\u0ca6\u0cb0\u0cc6 \u0c95\u0cb2\u0cbe\u0ca4\u0ccd\u0cae\u0c95, \u0c9c\u0ca8 \u0ca8\u0ccb\u0ca1\u0cbf \u0c97\u0cc6\u0ca6\u0ccd\u0ca6\u0cb0\u0cc6 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0ca8\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c.", "\"\u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cac\u0cc7\u0c95\u0cc6\u0c82\u0cac \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6\u0cb7\u0ccd\u0c9f\u0cc7 \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0ca8\u0ccd\u0ca8\u0cc1 \u0c86\u0cb0\u0ccd\u0c9f\u0ccd\u200c, \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c8e\u0c82\u0ca6\u0cc1 \u0cb5\u0cbf\u0c82\u0c97\u0ca1\u0cbf\u0cb8\u0cb2\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c97\u0c82\u0cad\u0cc0\u0cb0 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0cae\u0ca8\u0cb0\u0c82\u0c9c\u0ca8\u0cc6\u0caf \u0cae\u0cc2\u0cb2\u0c95 \u0cb9\u0cc7\u0cb3\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0c89\u0ca6\u0ccd\u0ca6\u0cc7\u0cb6. \u0c87\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0cab\u0cbe\u0cb0\u0ccd\u0cae\u0cc1\u0cb2\u0cbe \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cb2\u0ccd\u0cb2. \u0cb9\u0cc0\u0cb0\u0ccb \u0c87\u0c82\u0c9f\u0ccd\u0cb0\u0ccb\u0ca1\u0c95\u0ccd\u0cb7\u0ca8\u0ccd\u200c \u0c86\u0c97\u0cac\u0cc7\u0c95\u0cc1, \u0c86\u0ca4 \u0cab\u0cc8\u0c9f\u0ccd\u200c \u0cae\u0cbe\u0ca1\u0cac\u0cc7\u0c95\u0cc1, \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c \u0cb8\u0cc0\u0ca8\u0ccd\u200c \u0cac\u0cb3\u0cbf\u0c95 \u0c95\u0cbe\u0cae\u0cbf\u0ca1\u0cbf \u00a0\u0cac\u0cb0\u0cb2\u0cc7\u0cac\u0cc7\u0c95\u0cc1 ... \u0c88 \u0ca4\u0cb0\u0cb9\u0ca6 \u0caf\u0cbe\u0cb5\u0cc1\u0ca6\u0cc7 \u0c95\u0c9f\u0ccd\u0c9f\u0cc1\u0caa\u0cbe\u0ca1\u0cc1\u0c97\u0cb3\u0cbf\u0cb2\u0ccd\u0cb2\u0ca6\u0cc7 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0c82\u0ca6\u0cc1 \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe \u0cb6\u0cc8\u0cb2\u0cbf \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u00a0\"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf'\u0caf \u0c9c\u0ccd\u0caf\u0cc2\u0ca8\u0cbf\u0caf\u0cb0\u0ccd\u200c \u0cb5\u0cb0\u0ccd\u0cb6\u0ca8\u0ccd\u200c: \u0cac\u0cc7\u0cb0\u0cc6 \u0c9c\u0cbe\u0ca8\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c93\u0c95\u0cc6. \u0c86\u0ca6\u0cb0\u0cc6 \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe\u0ca8\u0cc7 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c95\u0cb2\u0ccd\u0caa\u0ca8\u0cc6 \u0cb9\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6 \u0c8e\u0c82\u0ca6\u0cb0\u0cc6 \"\u0cb0\u0cbf\u0c95\u0ccd\u0c95\u0cbf' \u0cb8\u0cbf\u0ca8\u0cbf\u0cae\u0cbe\u0ca6 \u0ca8\u0cc6\u0ca8\u0caa\u0cbf\u0c97\u0cc6 \u0c9c\u0cbe\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c. \"\u0cb0\u0cbf\u0c95\u0ccd\u0c95\u0cbf' \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5\u0cbe\u0c97 \u0cae\u0c95\u0ccd\u0c95\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c92\u0c82\u0ca6\u0cb7\u0ccd\u0c9f\u0cc1 \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c86\u0ca6\u0cb0\u0cc6, \u0c95\u0cbe\u0cb0\u0ca3\u0cbe\u0c82\u0ca4\u0cb0\u0c97\u0cb3\u0cbf\u0c82\u0ca6 \u0c85\u0ca6\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0cc7\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cc6. \u0c86\u0c97 \u0cb0\u0cbf\u0cb7\u0cad\u0ccd\u200c\u0c97\u0cc6 \u0cac\u0c82\u0ca6 \u0caf\u0ccb\u0c9a\u0ca8\u0cc6\u0caf\u0cc7 \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe. \u0caf\u0cbe\u0c95\u0cc6 \u0cae\u0c95\u0ccd\u0c95\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c92\u0c82\u0ca6\u0cc1 \u0cae\u0ca8\u0cb0\u0c82\u0c9c\u0ca8\u0cbe\u0ca4\u0ccd\u0cae\u0c95 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cbe\u0cb0\u0ca6\u0cc6\u0c82\u0ca6\u0cc1 \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cc7 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cb0\u0c82\u0ca4\u0cc6. \u0c85\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cc1\u0cb5\u0cbe\u0c97, \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cb0\u0c82\u0ca4\u0cc6 \u0cb0\u0cbf\u0cb7\u0cad\u0ccd\u200c. \"\"\u0cb0\u0cbf\u0c95\u0ccd\u0c95\u0cbf' \u0cb8\u0cae\u0caf\u0ca6\u0cb2\u0ccd\u0cb2\u0cbf \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5 \u0c86\u0cb8\u0cc6 \u0cb9\u0cc1\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c95\u0ca5\u0cc6 \u0cac\u0c97\u0ccd\u0c97\u0cc6 \u0c86\u0cb2\u0ccb\u0c9a\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf' \u0ca8\u0c82\u0ca4\u0cb0 \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cc6\u0c82\u0ca6\u0cc1 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97 \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0c95\u0ccd\u0c95\u0cb3\u0cbf\u0c82\u0ca6 \u0cb9\u0cc7\u0cb3\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0ca8\u0ccd\u0ca8\u0cc1 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c95\u0ca5\u0cc6\u0caf\u0cb7\u0ccd\u0c9f\u0cc7 \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0caf\u0cbe\u0cb5 \u0cac\u0ccd\u0caf\u0cbe\u0c95\u0ccd\u200c\u0ca1\u0ccd\u0cb0\u0cbe\u0caa\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0ccb\u0ca6\u0cc6\u0c82\u0cac \u0cac\u0c97\u0ccd\u0c97\u0cc6 \u0c86 \u0c90\u0ca1\u0cbf\u0caf\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0c86 \u0ca8\u0c82\u0ca4\u0cb0 \u0c95\u0cbe\u0cb8\u0cb0\u0c97\u0ccb\u0ca1\u0cc1 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0c9a\u0cc6\u0c82\u0ca6 \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf, \u0c85\u0cb2\u0ccd\u0cb2\u0cbf\u0ca8 \u0c95\u0ca8\u0ccd\u0ca8\u0ca1\u0ca6 \u0cb8\u0ccd\u0ca5\u0cbf\u0ca4\u0cbf\u0c97\u0ca4\u0cbf, \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0cac \u0c85\u0c82\u0cb6\u0cb5\u0ca8\u0ccd\u0ca8\u0cc1 \u0c85\u0ca7\u0ccd\u0caf\u0caf\u0ca8 \u0cae\u0cbe\u0ca1\u0cbf, \u0c86 \u0cb2\u0cca\u0c95\u0cc7\u0cb6\u0ca8\u0ccd\u200c \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cc6. \u0c88 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0caf\u0cbe\u0cb5 \u0c8a\u0cb0\u0cbf\u0ca8 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbe\u0ca6\u0cb0\u0cc2 \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c95\u0cbe\u0cb8\u0cb0\u0c97\u0ccb\u0ca1\u0cc1 \u0cb9\u0cc6\u0c9a\u0ccd\u0c9a\u0cc1 \u0cb8\u0cc2\u0c95\u0ccd\u0ca4 \u0c85\u0ca8\u0cbf\u0cb8\u0cbf\u0ca4\u0cc1. \u0c85\u0ca6\u0cc1 \u0c95\u0ca8\u0ccd\u0ca8\u0ca1\u0ca6 \u0c85\u0cb3\u0cbf\u0cb5\u0cc1-\u0c89\u0cb3\u0cbf\u0cb5\u0cbf\u0ca8 \u0cb9\u0ccb\u0cb0\u0cbe\u0c9f\u0ca6 \u0c9c\u0cc6\u0cc2\u0ca4\u0cc6\u0c97\u0cc6 \u0caa\u0cb0\u0cbf\u0cb8\u0cb0\u0ca6 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6\u0cb2\u0cc2 \u0ca4\u0cc1\u0c82\u0cac\u0cbe \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb9\u0cb3\u0cc6\u0caf \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0cb2\u0ccd\u0cb2. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c95\u0cbe\u0cb8\u0cb0\u0c97\u0ccb\u0ca1\u0cbf\u0ca8\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0ca8\u0ccd\u0ca8\u0cb7\u0ccd\u0c9f\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0c95\u0ccd\u0c95\u0cb3 \u0cae\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0ca4\u0cc1\u0c82\u0cac\u0cbe \u0cae\u0c9c\u0cb5\u0cbe\u0c97\u0cbf\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf'\u0caf \u0c9c\u0ccd\u0caf\u0cc2\u0ca8\u0cbf\u0caf\u0cb0\u0ccd\u200c \u0cb5\u0cb0\u0ccd\u0cb6\u0ca8\u0ccd\u200c \u0c8e\u0c82\u0ca6\u0cbe\u0ca6\u0cb0\u0cc2 \u0c95\u0cb0\u0cc6\u0caf\u0cac\u0cb9\u0cc1\u0ca6\u0cc1' \u0c8e\u0c82\u0ca6\u0cc1 \u0c95\u0ca5\u0cc6\u0caf \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c.\u00a0", "\"\u0cb8\u0cb0\u0ccd\u0c95\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6 \u0c95\u0cbe\u0cb8\u0cb0\u0c97\u0ccb\u0ca1\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cbf\u0cb0\u0cbf\u0caf \u0ca8\u0c9f \u0c85\u0ca8\u0c82\u0ca4\u0ccd\u200c\u0ca8\u0cbe\u0c97\u0ccd\u200c \u0cac\u0cbf\u0c9f\u0ccd\u0c9f\u0cb0\u0cc6 \u0cae\u0cbf\u0c95\u0ccd\u0c95\u0c82\u0ca4\u0cc6 \u0cae\u0c95\u0ccd\u0c95\u0cb3\u0cc7 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0c82\u0ca4 \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb0\u0cbf\u0cb7\u0cad\u0ccd\u200c\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c85\u0ca8\u0cbf\u0cb8\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cc6. \"\u0c85\u0ca8\u0c82\u0ca4\u0ccd\u200c\u0ca8\u0cbe\u0c97\u0ccd\u200c \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0cb8\u0ccd\u0c9f\u0ccd\u0cb0\u0cbf\u0c95\u0ccd\u0c9f\u0ccd. \u0caa\u0ccd\u0cb0\u0cca\u0cab\u0cc6\u0cb6\u0ca8\u0cb2\u0ccd\u200c \u0c86\u0c97\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0cb8\u0cbf\u0c9f\u0ccd\u0c9f\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc6. \u0c85\u0ca6\u0cc6\u0cc2\u0c82\u0ca6\u0cc1 \u0cad\u0caf\u0cb5\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c85\u0cb5\u0cb0 \u0cac\u0cb3\u0cbf \u0cb9\u0ccb\u0c97\u0cbf \u0c95\u0ca5\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c85\u0cb5\u0cb0\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c88 \u0c95\u0ca5\u0cc6\u0c97\u0cc2 \u0c85\u0cb5\u0cb0\u0cbf\u0c97\u0cc2 \u0c92\u0c82\u0ca6\u0cc1 \u0cad\u0cbe\u0cb5\u0ca8\u0cbe\u0ca4\u0ccd\u0cae\u0c95 \u0cb8\u0c82\u0cac\u0c82\u0ca7\u0cb5\u0cbf\u0ca4\u0ccd\u0ca4\u0cc1. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0ca8\u0c82\u0ca4\u0ccd\u200c\u0ca8\u0cbe\u0c97\u0ccd\u200c \u0c95\u0cc2\u0ca1 \u0c95\u0cbe\u0cb8\u0cb0\u0c97\u0ccb\u0ca1\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6, \u0c85\u0cb2\u0ccd\u0cb2\u0cbf\u0ca8 \u0c86\u0ca8\u0c82\u0ca6\u0cbe\u0cb6\u0ccd\u0cb0\u0cae\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0cb0\u0cc1. \u0cb9\u0cbe\u0c97\u0cbe\u0c97\u0cbf, \u0c85\u0cb5\u0cb0\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c87\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6 \u0cae\u0c95\u0ccd\u0c95\u0cb3\u0cbf\u0c97\u0cc6 30 \u0cb0\u0cbf\u0c82\u0ca6 40 \u0ca6\u0cbf\u0ca8 \u0cb0\u0cbf\u0cb9\u0cb0\u0ccd\u0cb8\u0cb2\u0ccd\u200c \u0cae\u0cbe\u0ca1\u0cbf\u0cb8\u0cbf\u0ca6\u0ccd\u0ca6\u0cc6\u0cb5\u0cc1. \u0cb9\u0cbe\u0c97\u0cbe\u0c97\u0cbf, \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0\u0cbf\u0c97\u0cc2 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0c97\u0ccd\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0ca8\u0cbe\u0ca8\u0cc7 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c86\u0c97\u0cbf\u0ca6\u0ccd\u0ca6\u0cc6. \u0caf\u0cbe\u0cb5 \u0ca4\u0cb0\u0cb9 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cb9\u0cca\u0cb8\u0ca6\u0cbe\u0c97\u0cbf \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cac\u0cc7\u0c95\u0cc1, \u0cab\u0ccd\u0cb0\u0cc6\u0cb6\u0ccd\u200c \u0c8e\u0ca8\u0cbf\u0cb8\u0cc1\u0cb5 \u0ca6\u0cc3\u0cb6\u0ccd\u0caf\u0cb5\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cac\u0cc7\u0c95\u0cbe\u0ca6 \u0cb8\u0cb5\u0cbe\u0cb2\u0cc1 \u0ca8\u0ca8\u0c97\u0cbf\u0ca4\u0ccd\u0ca4\u0cc1' \u0c8e\u0ca8\u0ccd\u0ca8\u0cc1\u0ca4\u0cbe\u0cb0\u0cc6 \u0cb0\u0cbf\u0cb7\u0cad\u0ccd\u200c \u0cb6\u0cc6\u0c9f\u0ccd\u0c9f\u0cbf.", "\u0cb8\u0ca6\u0ccd\u0caf \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf \u0cb9\u0c82\u0ca4\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1, \u0c88 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0ca4\u0cc6\u0cb0\u0cc6\u0c95\u0cbe\u0ca3\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0c82\u0ca6\u0cb9\u0cbe\u0c97\u0cc6, \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cbf\u0cb0\u0ccd\u0cae\u0cbe\u0ca3 \u0c95\u0cc2\u0ca1\u0cbe \u0cb0\u0cbf\u0cb7\u0cad\u0ccd\u200c \u0c85\u0cb5\u0cb0\u0ca6\u0ccd\u0ca6\u0cc7.\u00a0", "\u0cb0\u0cb5\u0cbf\u2002\u0caa\u0ccd\u0cb0\u2002\u0c95\u0cbe\u0cb6\u0ccd\u200c \u0cb0\u0cc8"], "title": "\u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6 \u0cae\u0ca4\u0ccd\u0ca4\u0cc1 \u0cb0\u0cbf\u0cb7\u0cad\u0ccd\u200c \u0c95\u0ca8\u0cb8\u0cc1"},
{"url": "https://www.udayavani.com/kannada/news/suchitra/317349/what-is-a-good-movie-and-what-is-it", "content": ["\u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0c92\u0cac\u0ccd\u0cac\u0cca\u0cac\u0ccd\u0cac\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb5\u0ccd\u0caf\u0cbe\u0c96\u0ccd\u0caf\u0cbe\u0ca8\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc6\u0c82\u0ca6\u0cb0\u0cc6 \u0cb8\u0ca6\u0cad\u0cbf\u0cb0\u0cc1\u0c9a\u0cbf\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cae\u0ca8\u0cc6\u0cae\u0c82\u0ca6\u0cbf\u0caf\u0cb2\u0ccd\u0cb2\u0cbe \u0c95\u0cc1\u0cb3\u0cbf\u0ca4\u0cc1 \u0ca8\u0ccb\u0ca1\u0cc1\u0cb5\u0c82\u0ca4\u0cb9 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbe? \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb5\u0cbf\u0c9c\u0cc7\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cac\u0cb9\u0cb3 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb9\u0cc6\u0cb8\u0cb0\u0cbe\u0c82\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cc1 \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0ccd\u0cb0\u0c9a\u0cbe\u0cb0 \u0caa\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0ca8\u0cc2\u0cb0\u0cc1 \u0ca6\u0cbf\u0ca8 \u0caa\u0cc2\u0cb0\u0cc8\u0cb8\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c \u0c95\u0cc6\u0cc2\u0cb3\u0ccd\u0cb3\u0cc6 \u0cb9\u0cca\u0ca1\u0cc6\u0caf\u0cc1\u0cb5\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5\u0c82\u0ca4\u0cb9 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbe? \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0caa\u0cc8\u0caa\u0ccb\u0c9f\u0cbf \u0c95\u0cc6\u0cc2\u0ca1\u0cc1\u0cb5\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? ...\u00a0", "\u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cca\u0cac\u0ccd\u0cac\u0cb0\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0c87\u0cb5\u0ca4\u0ccd\u0ca4\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0ca6\u0c97\u0cc6\u0c9f\u0ccd\u0c9f\u0cbf\u0ca6\u0cc6. \u0c87\u0cb5\u0cc6\u0cb2\u0ccd\u0cb2\u0cbe \u0cb8\u0cb0\u0cbf \u0cb9\u0ccb\u0c97\u0cac\u0cc7\u0c95\u0cc1 \u0c8e\u0c82\u0ca6\u0cb0\u0cc6 \u0c92\u0c82\u0ca6\u0cc7 \u0caa\u0cb0\u0cbf\u0cb9\u0cbe\u0cb0. \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0cb0\u0cac\u0cc7\u0c95\u0cc1. \u0c86\u0c97\u0cb7\u0ccd\u0c9f\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c89\u0c9c\u0ccd\u0cb5\u0cb2\u0cb5\u0cbe\u0c97\u0cbf \u0cac\u0cc6\u0cb3\u0cc6\u0caf\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1 \u0cb9\u0cbf\u0cb0\u0cbf\u0caf\u0cb0\u0cc1.", "\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0cb0\u0cac\u0cc7\u0c95\u0cc1, \u0c8e\u0cb2\u0ccd\u0cb2\u0cb0\u0cc2 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0cae\u0cbe\u0ca4\u0cc1 \u0cb8\u0cb0\u0cbf. \u0c86\u0ca6\u0cb0\u0cc6, \u0c88 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8 \u0cae\u0cbe\u0ca1\u0ccb\u0ca6\u0cc1 \u0cb9\u0cc7\u0c97\u0cc6? \u0c87\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c8e\u0c82\u0ca6\u0cb0\u0cc6 \u0c8f\u0ca8\u0cc1? \u0c88 \u0caa\u0ccd\u0cb0\u0cb6\u0ccd\u0ca8\u0cc6 \u0caf\u0cbe\u0c95\u0cc6\u0c82\u0ca6\u0cb0\u0cc6, \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0cb9\u0cb2\u0cb5\u0cbe\u0cb0\u0cc1 \u0cb5\u0ccd\u0caf\u0cbe\u0c96\u0ccd\u0caf\u0cbe\u0ca8\u0c97\u0cb3\u0cbf\u0cb5\u0cc6. \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0c92\u0cac\u0ccd\u0cac\u0cca\u0cac\u0ccd\u0cac\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb5\u0ccd\u0caf\u0cbe\u0c96\u0ccd\u0caf\u0cbe\u0ca8\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc6\u0c82\u0ca6\u0cb0\u0cc6 \u0cb8\u0ca6\u0cad\u0cbf\u0cb0\u0cc1\u0c9a\u0cbf\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cae\u0ca8\u0cc6\u0cae\u0c82\u0ca6\u0cbf\u0caf\u0cb2\u0ccd\u0cb2\u0cbe \u0c95\u0cc1\u0cb3\u0cbf\u0ca4\u0cc1 \u0ca8\u0ccb\u0ca1\u0cc1\u0cb5\u0c82\u0ca4\u0cb9 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbe? \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb5\u0cbf\u0c9c\u0cc7\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cac\u0cb9\u0cb3 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb9\u0cc6\u0cb8\u0cb0\u0cbe\u0c82\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cc1 \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0ccd\u0cb0\u0c9a\u0cbe\u0cb0 \u0caa\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0ca8\u0cc2\u0cb0\u0cc1 \u0ca6\u0cbf\u0ca8 \u0caa\u0cc2\u0cb0\u0cc8\u0cb8\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c \u0c95\u0cc6\u0cc2\u0cb3\u0ccd\u0cb3\u0cc6 \u0cb9\u0cca\u0ca1\u0cc6\u0caf\u0cc1\u0cb5\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5\u0c82\u0ca4\u0cb9 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbe? \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0caa\u0cc8\u0caa\u0ccb\u0c9f\u0cbf \u0c95\u0cc6\u0cc2\u0ca1\u0cc1\u0cb5\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbe? ... \u0c87\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cc6 \u0cb8\u0cb0\u0cbf\u0caf\u0cbe\u0ca6 \u0c89\u0ca4\u0ccd\u0ca4\u0cb0 \u0cb8\u0cbf\u0c95\u0ccd\u0c95\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c8e\u0cb2\u0ccd\u0cb2\u0ca6\u0ccd\u0ca6\u0c95\u0ccd\u0c95\u0cc2 \u0c92\u0c82\u0ca6\u0cc7 \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0cc1.", "\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c8e\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0c92\u0c82\u0ca6\u0cc1 \u0cac\u0cc7\u0cb8\u0cb0 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0caa\u0cb0\u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cca\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c86\u0ca6\u0cb0\u0cc6, \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0cac \u0cac\u0cc7\u0cb8\u0cb0 \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c95\u0cbe\u0ca3\u0cac\u0cb9\u0cc1\u0ca6\u0cc1. \u0cb8\u0cb0\u0cbf, \u0c86 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1 \u0c8e\u0c82\u0ca6\u0cb0\u0cc6 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c9c\u0ca8\u0caa\u0ccd\u0cb0\u0cbf\u0caf \u0cae\u0ca4\u0ccd\u0ca4\u0cc1 \u0caf\u0cb6\u0cb8\u0ccd\u0cb5\u0cbf \u0c9a\u0cbf\u0ca4\u0ccd\u0cb0\u0c97\u0cb3 \u0cb9\u0cc6\u0cb8\u0cb0\u0cc1\u0c97\u0cb3\u0cc1 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cb5\u0cc6. \u0c86 \u0c8e\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5 \u0c85\u0c82\u0cb6\u0c97\u0cb3\u0cc1 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb9\u0ccc\u0ca6\u0cc1. \u0c86\u0ca6\u0cb0\u0cc6, \u0c85\u0ca6\u0cb0 \u0cb8\u0cc1\u0ca4\u0ccd\u0ca4 \u0c87\u0ca8\u0ccd\u0ca8\u0cc2 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6.\u00a0", "\u0c85\u0ca6\u0c95\u0ccd\u0c95\u0cc6 \u0cb8\u0cbf\u0c97\u0cac\u0cc7\u0c95\u0cbe\u0ca6 \u0c9c\u0ca8\u0cae\u0ca8\u0ccd\u0ca8\u0ca3\u0cc6\u0caf\u0cbe\u0c97\u0cb2\u0cc0, \u0caf\u0cb6\u0cb8\u0ccd\u0cb8\u0cbe\u0c97\u0cb2\u0cc0, \u0c9c\u0ca8\u0caa\u0ccd\u0cb0\u0cbf\u0caf\u0ca4\u0cc6\u0caf\u0cbe\u0c97\u0cb2\u0cc0 \u0cb8\u0cbf\u0c95\u0ccd\u0c95\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c9c\u0ca8\u0cb0 \u0c89\u0ca6\u0cbe\u0cb9\u0cb0\u0ca3\u0cc6\u0caf\u0cb2\u0ccd\u0cb2\u0cbf \u0c86 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c95\u0ccd\u0c95\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0c86 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cb0\u0cc2 \u0c85\u0cb5\u0cc6\u0cb2\u0ccd\u0cb2\u0ccb \u0cae\u0cb0\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cb5\u0cc6 \u0c85\u0ca5\u0cb5\u0cbe \u0c85\u0ca6\u0cc6\u0cc2\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0c8e\u0c82\u0cac \u0cb9\u0ca3\u0cc6\u0caa\u0c9f\u0ccd\u0c9f\u0cbf \u0cb9\u0cca\u0cb0\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cae\u0caf \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cc2 \u0c87\u0cb0\u0cc1\u0cb5 \u0cb8\u0cae\u0cb8\u0ccd\u0caf\u0cc6.", "\u0c95\u0ca8\u0ccd\u0ca8\u0ca1\u0ca6 \u0cb5\u0cbf\u0cb7\u0caf\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc6, \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc7 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cb5\u0cbe \u0c85\u0ca5\u0cb5\u0cbe \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cac\u0c82\u0ca6\u0cc1 \u0caf\u0cbe\u0cb5 \u0c95\u0cbe\u0cb2\u0cb5\u0cbe\u0caf\u0cbf\u0ca4\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cc6, \u0cac\u0cc7\u0cb8\u0cb0\u0c95\u0ccd\u0c95\u0cc6 \u0cb9\u0cb2\u0cb5\u0cc1 \u0c89\u0ca4\u0ccd\u0ca4\u0cb0\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6. \u0c88 \u0cb5\u0cb0\u0ccd\u0cb7\u0cb5\u0cc7 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc6, \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c89\u0ca6\u0cbe\u0cb9\u0cb0\u0cbf\u0cb8\u0cac\u0cb9\u0cc1\u0ca6\u0cc1. \"\u0c95\u0ca5\u0cc6\u0caf\u0cca\u0c82\u0ca6\u0cc1 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6', \"\u0cb8\u0c82\u0c95\u0cb7\u0ccd\u0c9f\u0c95\u0cb0 \u0c97\u0ca3\u0caa\u0ca4\u0cbf', \"\u0c86 \u0c95\u0cb0\u0cbe\u0cb3 \u0cb0\u0cbe\u0ca4\u0ccd\u0cb0\u0cbf', \"\u0c97\u0cc1\u0cb3\u0cc1r', \"\u0c95\u0cc3\u0cb7\u0ccd\u0ca3\u2002\u0ca4\u0cc1\u0cb3\u0cb8\u0cbf', \"\u0c87\u0ca6\u0cc0\u0c97 \u0cac\u0c82\u0ca6 \u0cb8\u0cc1\u0ca6\u0ccd\u0ca6\u0cbf', \"\u0cb8\u0cbe\u0cb5\u0cbf\u0ca4\u0ccd\u0cb0\u0cbf \u0cac\u0cbe\u0caf\u0cbf \u0cab\u200c\u0cc1\u0cb2\u0cc6' \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c95\u0cc6\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c9c\u0ca8\u0cb0\u0cbf\u0c82\u0ca6 \u0cae\u0ca4\u0ccd\u0ca4\u0cc1 \u0cb5\u0cbf\u0cae\u0cb0\u0ccd\u0cb6\u0c95\u0cb0\u0cbf\u0c82\u0ca6 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cc6\u0ca6\u0cbf\u0cb5\u0cc6. \u0cb8\u0ccb\u0cb7\u0cbf\u0caf\u0cb2\u0ccd\u200c \u0cae\u0cc0\u0ca1\u0cbf\u0caf\u0cbe\u0c97\u0cb3\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0\u0c97\u0cb3 \u0cac\u0c97\u0ccd\u0c97\u0cc6 \u0cae\u0cc6\u0c9a\u0ccd\u0c9a\u0cc1\u0c97\u0cc6\u0caf \u0cae\u0cb9\u0cbe\u0caa\u0cc2\u0cb0\u0cb5\u0cc7 \u0cb9\u0cb0\u0cbf\u0ca6\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0cc1 50 \u0c85\u0ca5\u0cb5\u0cbe 100 \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0caa\u0cc2\u0cb0\u0cc8\u0cb8\u0cb2\u0cbf\u0cb2\u0ccd\u0cb2 \u0cae\u0ca4\u0ccd\u0ca4\u0cc1 \u0ca6\u0cc6\u0cc2\u0ca1\u0ccd\u0ca1 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cbf\u0c9f\u0ccd\u200c \u0c86\u0c97\u0cb2\u0cbf\u0cb2\u0ccd\u0cb2. \u0c85\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0caf\u0cbe\u0c95\u0cc6? \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cc1 \u0cb8\u0cb9 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0c87\u0cb5\u0cc6\u0cb2\u0ccd\u0cb2\u0cbe \u0c95\u0cc6\u0c9f\u0ccd\u0c9f \u0c9a\u0cbf\u0ca4\u0ccd\u0cb0\u0c97\u0cb3\u0cbe? \u0c96\u0c82\u0ca1\u0cbf\u0ca4\u0cbe \u0c85\u0cb2\u0ccd\u0cb2. \u0c86\u0ca6\u0cb0\u0cc6, \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6\u0cb2\u0ccd\u0cb2\u0cbe \u0cb8\u0cbf\u0c97\u0cac\u0cc7\u0c95\u0cbe\u0ca6 \u0cb8\u0cc2\u0c95\u0ccd\u0ca4 \u0cb8\u0ccd\u0ca5\u0cbe\u0ca8\u0cae\u0cbe\u0ca8 \u0cb8\u0cbf\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0cb7\u0ccd\u0c9f\u0cc7 \u0cb8\u0ca4\u0ccd\u0caf.", "\u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c95\u0cc6\u0cc2\u0cb0\u0c97\u0cc1\u0cb5\u0cb5\u0cb0\u0cc1, \u0caf\u0cbe\u0c95\u0cc6 \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0cc1\u0cb5\u0cc1\u0ca6\u0cc1 \u0cb8\u0cc1\u0cb2\u0cad. \u0c86\u0ca6\u0cb0\u0cc6, \u0c87\u0ca6\u0c95\u0ccd\u0c95\u0cc6 \u0c96\u0c82\u0ca1\u0cbf\u0ca4\u0cbe \u0c89\u0ca4\u0ccd\u0ca4\u0cb0 \u0cb8\u0cbf\u0c95\u0ccd\u0c95\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb0\u0cb5\u0cb0 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0c85\u0cad\u0cbf\u0caa\u0ccd\u0cb0\u0cbe\u0caf. \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cc1\u0cb5\u0cc1\u0ca6\u0cc1 \u0c9c\u0ca8. \u0cb9\u0cbe\u0c97\u0c82\u0ca4 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb8\u0cbe\u0cb0\u0cbe\u0cb8\u0c97\u0c9f\u0cbe\u0c97\u0cbf \u0ca4\u0cc0\u0cb0\u0ccd\u0cae\u0cbe\u0ca8\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cc1. \u0caf\u0cbe\u0cb5\u0cc1\u0ca6\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0cb5\u0cc7 \u0c86\u0c97\u0cb2\u0cbf, \u0c8e\u0cb2\u0ccd\u0cb2\u0cbe \u0c95\u0cbe\u0cb2\u0c95\u0ccd\u0c95\u0cc2 \u0c92\u0cb3\u0ccd\u0cb3\u0cc6\u0caf, \u0c95\u0cc6\u0c9f\u0ccd\u0c9f \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0c97\u0cb2\u0cc2 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1, \u0c88\u0c97\u0cb2\u0cc2 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c86\u0ca6\u0cb0\u0cc6, \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c92\u0c82\u0ca6\u0cc7 \u0cb5\u0cbe\u0cb0\u0ca6\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb5\u0cc1\u0ca6\u0cb0\u0cbf\u0c82\u0ca6\u0cb2\u0ccb, \u0caa\u0ccd\u0cb0\u0c9a\u0cbe\u0cb0\u0ca6 \u0c95\u0cc6\u0cc2\u0cb0\u0ca4\u0cc6\u0caf\u0ccb \u0c85\u0ca5\u0cb5\u0cbe \u0c87\u0ca8\u0ccd\u0ca8\u0cbe\u0cb5 \u0c95\u0cbe\u0cb0\u0ca3\u0c95\u0ccd\u0c95\u0ccb, \u0c92\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c9c\u0ca8\u0cb0 \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0cb2\u0ccd\u0cb2\u0cc1\u0ca4\u0ccd\u0ca4\u0cbf\u0cb2\u0ccd\u0cb2.", "\u0c8e\u0cb7\u0ccd\u0c9f\u0ccb \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb9\u0cb2\u0cb5\u0cc1 \u0c92\u0cb3\u0ccd\u0cb3\u0cc6\u0caf \u0c85\u0c82\u0cb6\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6, \u0c86 \u0c92\u0cb3\u0ccd\u0cb3\u0cc6\u0caf \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0ca4\u0ccb\u0cb0\u0cbf\u0cb8\u0cc1\u0cb5\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6\u0cb5\u0cb0\u0cc1 \u0c8e\u0ca1\u0cb5\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0c95\u0cc6\u0cb2\u0cb5\u0cc1 \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cc2 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6, \u0c85\u0ca6\u0cc1 \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb5\u0cbf\u0cab\u200c\u0cb2\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c9c\u0ca8\u0cb0 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cb9\u0cbf\u0ca1\u0cbf\u0cb8\u0cbf\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c85\u0ca6\u0cc1 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cae\u0caf \u0cac\u0cc7\u0c95\u0cbe\u0c97\u0cac\u0cb9\u0cc1\u0ca6\u0cc1. \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3 \u0cac\u0cbf\u0ca1\u0cc1\u0c97\u0ca1\u0cc6 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6, \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cc1 \u0cb8\u0cbf\u0c97\u0ca6\u0cbf\u0cb0\u0cac\u0cb9\u0cc1\u0ca6\u0cc1. \u0c9a\u0cbf\u0ca4\u0ccd\u0cb0\u0c97\u0cb3 \u0cb8\u0cae\u0cc1\u0ca6\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cc6\u0cc2\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cb9\u0cc1\u0ca6\u0cc1. \u0c87\u0ca6\u0cc6\u0cb2\u0ccd\u0cb2\u0ca6\u0cb0\u0cbf\u0c82\u0ca6 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0cb9 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cbf\u0c82\u0ca6 \u0cae\u0cbe\u0caf\u0cb5\u0cbe\u0c97\u0cac\u0cb9\u0cc1\u0ca6\u0cc1. \u0cb9\u0cbe\u0c97\u0c82\u0ca4 \u0c85\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0cb5\u0cb2\u0ccd\u0cb2 \u0c8e\u0c82\u0ca6\u0cb0\u0ccd\u0ca5\u0cb5\u0cb2\u0ccd\u0cb2. \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cb7\u0ccd\u0c9f\u0cc7 \u0c85\u0cb0\u0ccd\u0ca5. \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0cac\u0cc7\u0cb0\u0cc6, \u0c85\u0ca6\u0cb0 \u0caf\u0cb6\u0cb8\u0ccd\u0cb8\u0cc1, \u0c9c\u0ca8\u0caa\u0ccd\u0cb0\u0cbf\u0caf\u0ca4\u0cc6 \u0cac\u0cc7\u0cb0\u0cc6. \u0c9c\u0ca8\u0cb0 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cac\u0cc7\u0c97\u0cac\u0cc7\u0c95\u0cc1, \u0ca8\u0cc2\u0cb0\u0cc1 \u0ca6\u0cbf\u0ca8 \u0c93\u0ca1\u0cac\u0cc7\u0c95\u0cc1, \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cb0\u0cc2 \u0ca8\u0ccb\u0ca1\u0cac\u0cc7\u0c95\u0cc1 \u0c8e\u0c82\u0cac \u0caf\u0cbe\u0cb5\u0cc1\u0ca6\u0cc7 \u0ca8\u0cbf\u0caf\u0cae\u0cb5\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc2, \u0c85\u0ca6\u0cb0 \u0cac\u0cbf\u0c9d\u0cbf\u0ca8\u0cc6\u0cb8\u0ccd\u0cb8\u0cbf\u0c97\u0cc2, \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c95\u0ccd\u0c95\u0cc2 \u0cb8\u0c82\u0cac\u0c82\u0ca7\u0cb5\u0cc7 \u0c87\u0cb2\u0ccd\u0cb2. \u0c87\u0ca6\u0cc6\u0cb2\u0ccd\u0cb2\u0cbe \u0c95\u0cbe\u0cb0\u0ca3\u0c97\u0cb3\u0cbf\u0c82\u0ca6 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0ca8\u0cc6\u0caf\u0cbe\u0ca6\u0cb0\u0cc2, \u0c85\u0ca6\u0cc1 \u0c8e\u0cb7\u0ccd\u0c9f\u0ccb \u0c9c\u0ca8\u0cb0\u0cbf\u0c97\u0cc6 \u0cae\u0cc1\u0c9f\u0ccd\u0c9f\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2, \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0ca6\u0cc6\u0c97\u0cc6\u0c9f\u0ccd\u0c9f\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0ca4\u0caa\u0ccd\u0caa\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0c87\u0cb7\u0ccd\u0c9f\u0c95\u0ccd\u0c95\u0cc2 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb9\u0cc7\u0c97\u0cc6?\u0ca1\u0cbe. \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0cb5\u0cb0\u0cc1 \u0cb9\u0cbf\u0c82\u0ca6\u0cc6\u0cc2\u0cae\u0ccd\u0cae\u0cc6 \u0cb9\u0cc7\u0cb3\u0cbf\u0ca6 \u0cae\u0cbe\u0ca4\u0cc1 \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0ca6\u0cc6. \"\u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc6\u0cb2\u0ccd\u0cb2\u0cbe \u0cb8\u0cc1\u0cb3\u0ccd\u0cb3\u0cc1. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cb9\u0cc1\u0ca6\u0cc1 \u0c85\u0cb7\u0ccd\u0c9f\u0cc7. \u0c85\u0ca6\u0cc1 \u0c92\u0cb3\u0ccd\u0cb3\u0cc6\u0caf\u0ca6\u0cbe\u0c97\u0cc1\u0cb5\u0cc1\u0ca6\u0cc1, \u0c95\u0cc6\u0c9f\u0ccd\u0c9f\u0ca6\u0cbe\u0c97\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae \u0c95\u0cc8\u0caf\u0cb2\u0ccd\u0cb2\u0cbf \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0cb5\u0cb0\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cc7 \u0cb8\u0ca4\u0ccd\u0caf. \u0c85\u0ca6\u0cc7 \u0ca8\u0cbf\u0ca4\u0ccd\u0caf. \u00a0", "\u0c9a\u0cc7\u0ca4\u0ca8\u0ccd\u200c \u0ca8\u0cbe\u0ca1\u0cbf\u0c97\u0cc7\u0cb0\u0ccd\u200c"], "title": "\u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0ccd\u0cb0\u0cc6 \u0c8f\u0ca8\u0ccd\u200c \u0cb8\u0ccd\u0cb5\u0cbe\u0cae\u0cbf"},
{"url": "https://www.udayavani.com/kannada/news/special/297021/it-should-be-a-test-for-kannada-recognition", "content": ["\u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c8e\u0c82\u0ca6\u0cc1\u00a0\u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cc1 \u0c98\u0ccb\u0cb7\u0cbf\u0cb8\u0cbf \u0c92\u0c82\u0ca6\u0cc1\u00a0\u0ca6\u0cb6\u0c95 \u0c95\u0cb3\u0cc6\u0caf\u0cbf\u0ca4\u0cc1(2008). \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0c86\u0c97\u0cbf\u0cb0\u0cc1\u0cb5 \u0c95\u0cc6\u0cb2\u0cb8 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0cb8\u0cc2\u0caf\u0cc6 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0ca4\u0cae\u0cbf\u0cb3\u0cbf\u0ca8 \u0caa\u0ccd\u0cb0\u0cbe\u0c9a\u0cc0\u0ca8 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0ca6\u0cc7\u0cb6\u0cbf\u0caf \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0ca6\u0cc6, \u0cb5\u0cbf\u0cb6\u0ccd\u0cb5\u0ca6 \u0cb9\u0cb2\u0cb5\u0cc1 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0c85\u0ca8\u0cc1\u0cb5\u0cbe\u0ca6\u0cbf\u0cb8\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0c97\u0cc2 \u0c95\u0cc7\u0c82\u0ca6\u0ccd\u0cb0 \u0ca8\u0cc6\u0cb0\u0cb5\u0cc1 \u0ca8\u0cc0\u0ca1\u0cb2\u0cc1 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cac\u0cb3\u0cb8\u0cc1\u0cb5 \u0c95\u0cc6\u0cb2\u0cb8 \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c86\u0c97\u0cbf\u0cb2\u0ccd\u0cb2.\u00a0", "\u0c95\u0ca8\u0ccd\u0ca8\u0ca1 \u0c95\u0cbe\u0cb5\u0cb2\u0cc1 \u0cb8\u0cae\u0cbf\u0ca4\u0cbf\u0caf \u0cae\u0cca\u0ca6\u0cb2(1983) \u0c85\u0ca7\u0ccd\u0caf\u0c95\u0ccd\u0cb7, \u0c95\u0ca8\u0ccd\u0ca8\u0ca1 \u0cb9\u0ccb\u0cb0\u0cbe\u0c9f\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0cac\u0c82\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cbf\u0c8e\u0c82\u00a0\u0c86\u0ca6\u0cbe\u0c97 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc6\u0cb2\u0ccd\u0cb2 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0ca3\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0ca6\u0cc1 \u0c95\u0ca8\u0ccd\u0ca8\u0ca1\u0cbe\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0ca8\u0c82\u0cac\u0cbf\u0ca6\u0ccd\u0ca6\u0cb0\u0cc1. \u0c95\u0cc7\u0c82\u0ca6\u0ccd\u0cb0\u0ca6\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0ca6\u0cbe\u0c97 \u0c89\u0c97\u0ccd\u0cb0\u0cb5\u0cbe\u0c97\u0cbf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6, \u0c97\u0c9f\u0ccd\u0c9f\u0cbf\u0caf\u0cbe\u0ca6 \u0c95\u0ca8\u0ccd\u0ca8\u0ca1 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc7\u0ca8\u0cc2 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0cae\u0cb9\u0cbf\u0cb7\u0cbf \u0cb5\u0cb0\u0ca6\u0cbf\u0c97\u0cc6 \u0c95\u0cbe\u0ca8\u0cc2\u0ca8\u0cc1 \u0cac\u0cb2 \u0ca8\u0cc0\u0ca1\u0cb2\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0cb8\u0cac\u0cb2\u0cc0\u0c95\u0cb0\u0ca3 \u0cb8\u0cae\u0cbf\u0ca4\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0c95\u0cc0\u0caf \u0cae\u0cbe\u0ca1\u0cbf\u0ca6\u0cb0\u0cc7 \u0cb9\u0cca\u0cb0\u0ca4\u0cc1 \u0cb8\u0cbf\u0c97\u0cc1\u0cb5 \u0cb8\u0cb5\u0cb2\u0ca4\u0ccd\u0ca4\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0cb9\u0cc0\u0c97\u0cc6 \u0c86\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cac\u0cb9\u0cc1\u0ca6\u0cbe\u0ca6 \u0cb8\u0c82\u0c97\u0ca4\u0cbf\u0c97\u0cb3\u0cc1 \u0cb8\u0cbe\u0c95\u0cb7\u0ccd\u0c9f\u0cbf\u0cb5\u0cc6.\u00a0", "\u0c86\u0cb6\u0caf\u0cbe \u0cac\u0ca6\u0ccd\u0ca6\u0ca4\u0cc7 \u0cb2\u0ccb\u0c95!\u0c88\u0c97 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0caa\u0c95\u0ccd\u0cb7\u0ca6 \u0cb8\u0cb0\u0ccd\u0c95\u0cbe\u0cb0 \u0cb0\u0c9a\u0ca8\u0cc6\u0caf\u0cbe\u0c97\u0cbf\u0ca6\u0cc6. \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0c86\u0cb6\u0cbe\u0cb5\u0cbe\u0ca6\u0cbf\u0c97\u0cb3\u0cc1. \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c85\u0cb8\u0ccd\u0cae\u0cbf\u0ca4\u0cc6\u0caf \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c95\u0ca8\u0ccd\u0ca8\u0ca1\u0ca6 \u0cac\u0c97\u0ccd\u0c97\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cac\u0cb9\u0cc1\u0ca6\u0cc6\u0c82\u0cac \u0ca8\u0c82\u0cac\u0cbf\u0c95\u0cc6\u0caf\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0\u0c97\u0cb3\u0cc1 \u0cac\u0ca6\u0cb2\u0cbe\u2002\u0ca6\u0cbe\u0c97\u0cb2\u0cc6\u0cb2\u0ccd\u0cb2 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \"\u0cb9\u0cca\u0cb8 \u0cb8\u0cb0\u0ccd\u0c95\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0cbe\u0ca3\u0cc1\u2002\u0cb5\u0cc1\u0ca6\u0cc1 \u0ca8\u0cae\u0c97\u0cc6 \u0cb9\u0cca\u0cb8\u0ca4\u0cc7\u0ca8\u0cb2\u0ccd\u0cb2. \u0c86\u0ca6\u0cb0\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cb9\u0cca\u0cb8 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u2002\u0c97\u0cb3\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0cb5\u0cb0\u0cc1 \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0caf\u0cbe\u0cb5 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cc2 \u0c88\u0ca1\u0cc7\u0cb0\u0cbf\u0cb2\u0ccd\u0cb2' \u0c8e\u0c82\u0cac\u00a0\u0c97\u0cc6\u0cc2.\u0cb0\u0cc1.\u0c9a. \u0cae\u0cbe\u0ca4\u0cc1 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1 \u0cb9\u0cc7\u0c97\u0cc6 \u0c97\u0cae\u0ca8\u0cbf\u0cb8\u0cbf\u0cb5\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cb5\u0cc6. \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1 \u0c9a\u0cc1\u0ca8\u0cbe\u0cb5\u0ca3\u0cc6\u0caf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0cb8\u0cae\u0cb8\u0ccd\u0caf\u0cc6 \u0cac\u0c97\u0ccd\u0c97\u0cc6\u00a0\u0cb9\u0cc7\u0cb3\u0cbf\u0cb5\u0cc6. \u0c85\u0cb2\u0ccd\u0caa\u0cb8\u0c82\u0c96\u0ccd\u0caf\u0cbe\u0ca4\u0cb0, \u0cae\u0cb9\u0cbf\u0cb3\u0cc6\u0caf\u0cb0 \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb0 \u0cac\u0c97\u0ccd\u0c97\u0cc6 \u0cad\u0cb0\u0caa\u0cc2\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0c95\u0c9f\u0cbf\u0cb8\u0cbf\u0cb5\u0cc6(\u0c9c\u0ca8\u0caa\u0ccd\u0cb0\u0cbf\u0caf \u0caf\u0ccb\u0c9c\u0ca8\u0cc6\u0c97\u0cb3\u0cbf\u0c82\u0ca6 \u0ca8\u0cbe\u0ca1\u0cbf\u0ca8 \u0cb6\u0cbe\u0cb6\u0ccd\u0cb5\u0ca4 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cbf\u0c97\u0cc6 \u0cb9\u0ca3 \u0c95\u0cae\u0ccd\u0cae\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0cb6\u0cbe\u0cb6\u0ccd\u0cb5\u0ca4 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c95\u0cc1\u0c82\u0c9f\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb0\u0ccd\u0ca5\u0cb6\u0cbe\u0cb8\u0ccd\u0ca4\u0ccd\u0cb0\u0c9c\u0ccd\u0c9e\u0cb0\u0cc1). \u0c86\u0ca6\u0cb0\u0cc6, \u0caf\u0cbe\u0cb5 \u0caa\u0c95\u0ccd\u0cb7\u0cb5\u0cc2 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0cbf\u0cb8\u0cbf\u0cb2\u0ccd\u0cb2. \u0c95\u0cbe\u0c9f\u0cbe\u0c9a\u0cb0\u0c95\u0ccd\u0c95\u0cc6 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0cb5\u0cc6 \u0c8e\u0c82\u0cac\u0cc1\u0ca6\u0cc1 \u0caa\u0ccd\u0cb0\u0cbe\u0ca3\u0cbe\u0cb3\u0cbf\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0cb8\u0ccd\u0caa\u0cb7\u0ccd\u0c9f.", "\u0cb9\u0cc6\u0cae\u0ccd\u0cae\u0cc6\u0caf \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cbf\u0ca8 \u0cb8\u0cbe\u0ca7\u0ca8\u0cc6 \u0c8b\u0ca3\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf\u0ca6\u0cc6\u00a0\u0cae\u0cb3\u0cc6 \u0c87\u0cb2\u0ccd\u0cb2, \u0cac\u0cc6\u0cb3\u0cc6 \u0c87\u0cb2\u0ccd\u0cb2...\u0cac\u0c82\u0ca6 \u0cac\u0cc6\u0cb3\u0cc6\u0c97\u0cc6 \u0cac\u0cc6\u0cb2\u0cc6 \u0c87\u0cb2\u0ccd\u0cb2, \u0cac\u0ca6\u0cc1\u0c95\u0ccb\u0ca6\u0cc1 \u0cb9\u0cc7\u0c97\u0cc6 \u0c8e\u0ca8\u0ccd\u0ca8\u0cc1\u0cb5 \u0cb8\u0ccd\u0ca5\u0cbf\u0ca4\u0cbf \u0cb0\u0cc8\u0ca4\u0ca8\u0ca6\u0ccd\u0ca6\u0cc1. \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6\u0c97\u0cc6 \u0cb6\u0cb0\u0ca3\u0cbe\u2002\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cb5\u0cb0 \u0cb8\u0c82\u0c96\u0ccd\u0caf\u0cc6 \u0ca6\u0cb6\u0c95\u0c97\u0cb3\u0cbf\u0c82\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb8\u0cb0\u0cbe\u0cb8\u0cb0\u0cbf\u0c97\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \u0ca8\u0c97\u0cb0\u0ca6\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf\u0cb0\u0cc1\u0cb5 \u0cb9\u0cc6\u0c9a\u0ccd\u0c9a\u0cc1 \u0c95\u0cb2\u0cbf\u0caf\u0ca6\u0cb5\u0cb0 \u0c89\u0ca6\u0ccd\u0caf\u0ccb\u0c97 \u0c8e\u0cb7\u0ccd\u0c9f\u0cc1 \u0cad\u0ca6\u0ccd\u0cb0, \u0c85\u0ca6\u0cc1 \u0c89\u0ca6\u0ccd\u0caf\u0ccb\u0c97\u0cb5\u0cc7? \u0c85\u0ca8\u0ccd\u0ca8\u0cc1\u0cb5 \u0cae\u0cbe\u0ca4\u0cc2 \u0c87\u0ca6\u0cc6. \u0c87\u0c82\u0ca4\u0cb9 \u0cb5\u0cbf\u0c9a\u0cbe\u0cb0\u0c97\u0cb3\u0cbf\u0c97\u0cc6 \u0c86\u0cb3\u0cc1\u0cb5\u0cb5\u0cb0\u0cc1 \u0c86\u0ca6\u0ccd\u0caf \u0c97\u0cae\u0ca8 \u0ca8\u0cc0\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0caf\u0cbe\u0cb0\u0cc2 \u0c85\u0cb2\u0ccd\u0cb2\u0c97\u0cb3\u0cc6\u0caf\u0cb2\u0cbe\u0c97\u0ca6\u0cc1.", "\u0c92\u0c82\u0ca6\u0cbe\u0ca8\u0cc6\u0cc2\u0c82\u0ca6\u0cc1 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb6\u0ccd\u0cb0\u0cc0\u0cae\u0c82\u0ca4 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc6\u0ca8\u0cbf\u0cb8\u0cbf\u0ca6\u0ccd\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0c88\u0c97 \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cac\u0ca1\u0ca4\u0ca8\u0ca6 10 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc6\u0ca8\u0cbf\u0cb8\u0cbf\u0ca6\u0cc6. \u0c95\u0cc8\u0c97\u0cbe\u0cb0\u0cbf\u0c95\u0cbe \u0cb0\u0c82\u0c97\u0ca6 \u0cae\u0cc1\u0c82\u0c9a\u0cc2\u0ca3\u0cbf \u0cb0\u0cbe\u0c9c\u0ccd\u0caf\u0cb5\u0cbe\u0c97\u0cbf\u0ca6\u0ccd\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0c87\u0c82\u0ca6\u0cc1 9\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cbf\u0cb3\u0cbf\u0ca6\u0cbf\u0ca6\u0cc6 (National Council Off Applied Economics Research-2017 Report) 11\u0ca8\u0cc6\u0caf \u0caa\u0c82\u0c9a\u0cb5\u0cbe\u0cb0\u0ccd\u0cb7\u0cbf\u0c95 \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0\u0cbe\u0c96\u0c82\u0ca1 \u0ca8\u0cbf\u0c97\u0ca6\u0cbf\u0ca4 \u0c97\u0cc1\u0cb0\u0cbf 9.9%\u0ca8\u0ccd\u0ca8\u0cc1 \u0cae\u0cc0\u0cb0\u0cbf 13.65%\u0cb0\u0cb7\u0ccd\u0c9f\u0cc1, \u0cac\u0cbf\u0cb9\u0cbe\u0cb0 \u0ca8\u0cbf\u0c97\u0ca6\u0cbf\u0ca4 \u0ca6\u0cb0 7.60%\u0c95\u0ccd\u0c95\u0cc6 \u0caa\u0ccd\u0cb0\u0ca4\u0cbf\u0caf\u0cbe\u0c97\u0cbf 10.15% \u0cac\u0cc6\u0cb3\u0cb5\u0ca3\u0cbf\u0c97\u0cc6\u0caf\u0ca8\u0ccd\u0ca8\u0cc1 \u0ca6\u0cbe\u0c96\u0cb2\u0cbf\u0cb8\u0cbf\u0ca6\u0cc6. \u0ca8\u0c82\u0ca4\u0cb0\u0ca6 \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf \u0c97\u0cc1\u0c9c\u0cb0\u0cbe\u0ca4\u0ccd\u200c \u0c87\u0ca6\u0ccd\u0ca6\u0cb0\u0cc6, \u0c95\u0cb0\u0ccd\u0ca8\u0cbe\u0c9f\u0c95 \u0ca8\u0cbf\u0c97\u0ca6\u0cbf\u0ca4 11.20%\u0c95\u0ccd\u0c95\u0cc6 \u0caa\u0ccd\u0cb0\u0ca4\u0cbf\u0caf\u0cbe\u0c97\u0cbf 6.97% \u0cb0\u0cb7\u0ccd\u0c9f\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0\u00a0\u0cb8\u0cbe\u0ca7\u0cbf\u0cb8\u0cbf 14\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6. \u0c86\u0cb9\u0cbe\u0cb0 \u0ca7\u0cbe\u0ca8\u0ccd\u0caf\u0c97\u0cb3 \u0c89\u0ca4\u0ccd\u0caa\u0cbe\u0ca6\u0ca8\u0cc6\u0caf\u0cc1 2010-11\u0cb0\u0cb2\u0ccd\u0cb2\u0cbf 140 \u0cb2\u0c95\u0ccd\u0cb7 \u0c9f\u0ca8\u0ccd\u200c\u0c97\u0cb3\u0cb7\u0ccd\u0c9f\u0cc1 \u0c87\u0ca6\u0ccd\u0ca6\u0cc1\u0ca6\u0cc1 2015-16\u0cb0\u0cb2\u0ccd\u0cb2\u0cbf 110 \u0c9f\u0ca8\u0ccd\u200c\u0c97\u0cb3\u0cbf\u0c97\u0cc6 \u0c95\u0cc1\u0cb8\u0cbf\u0ca6\u0cbf\u0ca6\u0cc6. \u0cb0\u0cbe\u0c9c\u0ccd\u0caf\u0ca6 \u0c92\u0c9f\u0ccd\u0c9f\u0cc1 \u0c86\u0c82\u0ca4\u0cb0\u0cbf\u0c95 \u0c89\u0ca4\u0ccd\u0caa\u0ca8\u0ccd\u0ca8\u0c95\u0ccd\u0c95\u0cc6 \u0c95\u0cc3\u0cb7\u0cbf\u0caf \u0c95\u0cc6\u0cc2\u0ca1\u0cc1\u0c97\u0cc6 1993-94\u0cb0\u0cb2\u0ccd\u0cb2\u0cbf 38.1% \u0cb0\u0cb7\u0ccd\u0c9f\u0cbf\u0ca6\u0ccd\u0ca6\u0cc1\u0ca6\u0cc1 12.3%\u0c95\u0ccd\u0c95\u0cbf\u0cb3\u0cbf\u0ca6\u0cbf\u0ca6\u0cc6. \u0c92\u0c82\u0ca6\u0cc6\u0cb0\u0ca1\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c89\u0cb3\u0ca6\u0cc6\u0cb2\u0ccd\u0cb2 \u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae \u0cb9\u0cc6\u0cae\u0ccd\u0cae\u0cc6\u0caf \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cbf\u0ca8 \u0cb8\u0cbe\u0ca7\u0ca8\u0cc6 \u0c8b\u0ca3\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf\u0ca6\u0cc6 (\u0cb9\u0cbf\u0ca8\u0ccd\u0ca8\u0cc6\u0ca1\u0cc6).\u00a0", "\u0c87\u0cb5\u0cc6\u0cb2\u0ccd\u0cb2\u0ca6\u0cb0 \u0c9c\u0ca4\u0cc6\u0c97\u0cc6 \u0c95\u0cbe\u0ca8\u0cc2\u0ca8\u0cc1, \u0cb6\u0cbe\u0c82\u0ca4\u0cbf\u0caa\u0cbe\u0cb2\u0ca8\u0cc6\u0caf\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u2002\u0c95\u0ca6 \u0caa\u0cca\u0cb2\u0cc0\u0cb8\u0ccd\u200c \u0c89\u0ca4\u0ccd\u0ca4\u0cae \u0c8e\u0ca8\u0ccd\u0ca8\u0cc1\u0cb5 \u0c95\u0cbe\u0cb2\u0cb5\u0cc6\u0cc2\u0c82\u0ca6\u0cbf\u0ca4\u0ccd\u0ca4\u0cc1. \u0c88\u0c97 \u0c85\u0ca6\u0cc1 \u0c87\u0ca4\u0cbf\u0cb9\u0cbe\u0cb8. \u0c95\u0ccb\u0cae\u0cc1 \u0c97\u0cb2\u0cad\u0cc6\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6 \u0cac\u0cbf\u0c9f\u0ccd\u0c9f\u0cb0\u0cc6 \u0c95\u0cb0\u0ccd\u0ca8\u0cbe\u0c9f\u0c95 2\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6. \u0cb0\u0cbe\u0c9c\u0c95\u0cc0\u0caf \u0cb8\u0cc7\u0ca1\u0cbf\u0ca8 \u0c95\u0cc6\u0cc2\u0cb2\u0cc6 \u0cac\u0cbf\u0cb9\u0cbe\u0cb0, \u0cac\u0c82\u0c97\u0cbe\u0cb3, \u0c86\u0c82\u0ca7\u0ccd\u0cb0, \u0c95\u0cc7\u0cb0\u0cb3 \u0cae\u0cc1\u0c82\u0ca4\u0cbe\u0ca6 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c85\u0c9a\u0ccd\u0c9a\u0cb0\u0cbf\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c95\u0cbe\u0cb2\u0cb5\u0cc6\u0cc2\u0c82\u0ca6\u0cbf\u0ca4\u0ccd\u0ca4\u0cc1. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cc7 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb5\u0cc6. \u0c87\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cbf\u2002\u0ca8\u0cb2\u0ccd\u0cb2\u0cbf \u0cae\u0cbe\u0ca6\u0c95\u0cb5\u0cb8\u0ccd\u0ca4\u0cc1\u0c97\u0cb3 \u0cb5\u0ccd\u0caf\u0cbe\u0caa\u0cbe\u0cb0 \u0c95\u0cb3\u0cc6\u0ca6 3 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf 5 \u0caa\u0c9f\u0ccd\u0c9f\u0cc1 \u0cb9\u0cc6\u0c9a\u0ccd\u0c9a\u0cbf\u0ca6\u0cc6 \u0c8e\u0c82\u0cac \u0c86\u0ca4\u0c82\u0c95\u0c95\u0cbe\u0cb0\u0cbf \u0cb5\u0cb0\u0ca6\u0cbf \u0caa\u0ccd\u0cb0\u0c95\u0c9f\u0cb5\u0cbe\u0c97\u0cbf\u0ca6\u0cc6. \u0c87\u0cb5\u0cc1\u0c97\u0cb3 \u0cac\u0c97\u0ccd\u0c97\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0c97\u0cae\u0ca8 \u0cb8\u0cc6\u0cb3\u0cc6\u0caf\u0cb2\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0c82\u0cb8\u0ccd\u0ca5\u0cc6, \u0c9c\u0ca8 \u0c87\u0ca6\u0ccd\u0ca6\u0cbe\u0cb0\u0cc6. \u0c87\u0cb5\u0cc6\u2002\u0cb2\u0ccd\u0cb2\u0c95\u0ccd\u0c95\u0cc2 \u0cb8\u0cb0\u0ccd\u0c95\u0cbe\u0cb0 \u0c97\u0cae\u0ca8 \u0ca8\u0cc0\u0ca1\u0cb2\u0cc7\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbe\u0ca4\u0cc0\u0ca4. \u0c9c\u0ca4\u0cc6\u0c97\u0cc6 \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cc1-\u0ca8\u0cc1\u0ca1\u0cbf, \u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3\u0cc1 \u0caa\u0ccd\u0cb0\u0c9c\u0ccd\u0cb5\u0cb2\u0cbf\u0cb8\u0cac\u0cc7\u0c95\u0cb2\u0ccd\u0cb2\u0cb5\u0cc7?\u00a0", "\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0caa\u0c95\u0ccd\u0cb7\u0c97\u0cb3\u0cbf\u0c97\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0ca4 \u0cac\u0cc7\u0c95\u0cc1; \u0cb9\u0cbf\u0ca4 \u0cac\u0cc7\u0c95\u0cbf\u0cb2\u0ccd\u0cb2\u00a0\u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cc1-\u0ca8\u0cc1\u0ca1\u0cbf, \u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3 \u0cb9\u0cbf\u0ca4\u0cb0\u0c95\u0ccd\u0cb7\u0ca3\u0cc6\u0caf \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0caa\u0c95\u0ccd\u0cb7\u0c97\u0cb3\u0cc2 \u0cb8\u0cae\u0cbe\u0ca8 \u0cae\u0ca8\u0cb8\u0ccd\u0c95\u0cb0\u0cc1. \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0ca4 \u0cae\u0cbe\u0ca4\u0ccd\u0cb0 \u0cac\u0cc7\u0c95\u0cc1, \u0cb9\u0cbf\u0ca4 \u0cac\u0cc7\u0c95\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca1\u0cbf\u0ca8 \u0c9c\u0ca8\u0cb0 \u0cb8\u0cae\u0cb8\u0ccd\u0caf\u0cc6, \u0ca8\u0cbe\u0ca1\u0cc1-\u0ca8\u0cc1\u0ca1\u0cbf-\u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3 \u0cb0\u0c95\u0ccd\u0cb7\u0ca3\u0cc6\u0c97\u0cc6 \u0cb8\u0cb0\u0ccd\u0c95\u0cbe\u0cb0 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0cbe\u0cb8\u0c95\u0ccd\u0ca4\u0cb0\u0cc1 \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0c95\u0cb0\u0ccd\u0ca8\u0cbe\u0c9f\u0c95\u2002\u0cb5\u0ca8\u0ccd\u0ca8\u0cc1 \u0cb8\u0ccd\u0cb5\u0cb0\u0ccd\u0c97 \u0cae\u0cbe\u0ca1\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0cad\u0ccd\u0cb0\u0cae\u0cc6\u0caf\u0cbf\u0c82\u0ca6\u0cb2\u0ccd\u0cb2. \u0ca8\u0cb0\u0c95 \u0cae\u0cbe\u0ca1\u0ca6\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc1 \u0c8e\u0c82\u0cac\u0cc1\u0ca6\u0c95\u0ccd\u0c95\u0cbe\u0ca6\u0cb0\u0cc2 \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0ca8\u0cbe\u0ca1\u0cc1-\u0ca8\u0cc1\u0ca1\u0cbf \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0ca4\u0cbf\u0cb3\u0cbf\u0cb8\u0cb2\u0cc7\u0cac\u0cc7\u0c95\u0cc1. \u0ca8\u0cbf\u0cb0\u0c82\u0ca4\u0cb0\u2002\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cac\u0cc7\u0c95\u0cc1. \u0c86\u0c97 \u0c92\u0cb3\u0ccd\u0cb3\u0cc6\u0caf\u0ca6\u0cbe\u0c97\u0ca6\u0cc6 \u0c87\u0ca6\u0ccd\u0ca6\u0cb0\u0cc2 \u0c95\u0cc6\u0c9f\u0ccd\u0c9f\u0ca6\u0cbe\u0c97\u0cc1\u2002\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cac\u0cb9\u0cc1\u0ca6\u0cc1.", "\u0ca4\u0c95\u0ccd\u0cb7\u0ca3\u0c95\u0ccd\u0c95\u0cc6 \u0cb8\u0cb0\u0ccd\u0c95\u0cbe\u0cb0 \u0c97\u0cae\u0ca8\u0cbf\u0cb8\u0cac\u0cc6\u0c95\u0cbe\u0ca6 \u0cb8\u0c82\u0c97\u0ca4\u0cbf\u0c97\u0cb3\u0cc1:1. \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97 \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c95\u0ca8\u0cb8\u0cbe\u0c97\u0cbf\u0caf\u0cc7 \u0c87\u0ca6\u0cc6. \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6; \u0cb0\u0c9a\u0ca8\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf \u0ca6\u0cb6\u0c95\u0c97\u0cb3\u0cbf\u0c82\u0ca6 \u0cac\u0c82\u0ca6 \u0caf\u0cbe\u0cb5 \u0cb8\u0cb0\u0ccd\u0c95\u0cbe\u0cb0\u0cb5\u0cc2 \u0c8f\u0ca8\u0cc2 \u0cae\u0cbe\u0ca1\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0c85\u0cad\u0cbf\u2002\u0cb5\u0cc3\u0ca6\u0ccd\u0ca7\u0cbf \u0caa\u0ccd\u0cb0\u0cbe\u0ca7\u0cbf\u0c95\u0cbe\u0cb0\u0cb5\u0cc7 2008\u0cb0\u0cbf\u0c82\u0ca6 \"\u0cb8\u0ccd\u0ca5\u0cb3\u0cc0\u0caf\u0cb0\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0ca8\u0cc0\u0ca4\u0cbf\u0caf\u0cbe\u0c97\u0cb2\u0cbf' \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0cbf\u0caa\u0cbe\u0ca6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6.\u00a0\u0c86\u0ca6\u0cb0\u0cc6 \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cbe\u0c97\u0cbf\u0caf\u0cc7 \u0c87\u0cb2\u0ccd\u0cb2. \u0c87\u0ca6\u0ca8\u0ccd\u0ca8\u0cc1\u00a0\u0c86\u0ca6\u0ccd\u0caf\u0ca4\u0cc6 \u0cae\u0cc7\u0cb2\u0cc6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cc6\u0cc2\u0ca1\u0ca8\u0cc6 \u0cb5\u0ccd\u0caf\u0cb5\u0cb9\u0cb0\u0cbf\u0cb8\u0cac\u0cc7\u0c95\u0cc1.\u00a0", "2.\u00a0\u0caa\u0cb0\u0cbf\u0cb7\u0ccd\u0c95\u0cc3\u0ca4 \u0cae\u0cb9\u0cbf\u0cb7\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cc1\u0cb5 \u0cae\u0ca4\u0ccd\u0ca4\u0cc1 \u0c85\u0ca6\u0c95\u0ccd\u0c95\u0cc6 \u0c95\u0cbe\u0ca8\u0cc2\u0ca8\u0cc1 \u0cac\u0cb2 \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cc7 \u0c86\u0c97\u0cbf\u0cb2\u0ccd\u0cb2. \u0c85\u0ca6\u0ca8\u0ccd\u0ca8\u0cc1 \u0cae\u0cca\u0ca6\u0cb2 \u0c85\u0ca7\u0cbf\u0cb5\u0cc7\u0cb6\u0ca8\u0ca6\u0cb2\u0ccd\u0cb2\u0cc7 \u0cb8\u0ca6\u0ca8\u0ca6\u0cb2\u0ccd\u0cb2\u0cbf \u0cae\u0c82\u0ca1\u0cbf\u0cb8\u0cbf \u0c95\u0cbe\u0ca8\u0cc2\u0ca8\u0cbf\u0ca8 \u0cac\u0cb2 \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cac\u0cc7\u0c95\u0cc1.", "3.\u00a0\u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0ca8\u0ca1\u0cc6\u0cb8\u0cc1\u0cb5 \u0c8e\u0cb2\u0ccd\u0cb2 \u0cb8\u0ccd\u0caa\u0cb0\u0ccd\u0ca7\u0cbe\u0ca4\u0ccd\u0cae\u0c95 \u0caa\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cac\u0cbf\u0cb9\u0cbe\u0cb0, \u0c86\u0c82\u0ca7\u0ccd\u0cb0, \u0c95\u0cc7\u0cb0\u0cb3 \u0cae\u0cc1\u0c82\u0ca4\u0cbe\u0ca6 \u0cb0\u0cbe\u0c9c\u0ccd\u0caf\u0c97\u0cb3 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0c82\u0ca4\u0cc6 \u0cb9\u0cc6\u0c9a\u0ccd\u0c9a\u0cc1 \u0cae\u0c82\u0ca6\u0cbf \u0c85\u0caf\u0ccd\u0c95\u0cc6\u0caf\u0cbe\u0c97\u2002\u0ca6\u0cbf\u0cb0\u0cb2\u0cc1 \u0c95\u0cbe\u0cb0\u0ca3, \u0c86 \u0cb0\u0cbe\u0c9c\u0ccd\u0caf\u0c97\u0cb3\u0c82\u0ca4\u0cc6 \u0caa\u0cb0\u0cc0\u0c95\u0ccd\u0cb7\u0cc6 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0c87\u0cb0\u0cc1\u0cb5 \u0ca4\u0cb0\u0cac\u0cc7\u0ca4\u0cbf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0ca8\u0cae\u0ccd\u0cae\u0cb2\u0ccd\u0cb2\u0cbf\u0cb2\u0ccd\u0cb2\u0ca6\u0cbf\u0cb0\u0cc1\u0cb5\u0cc1\u0ca6\u0cc7 \u0c86\u0c97\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0 \u0ca4\u0cc1\u0cb0\u0ccd\u0ca4\u0cc1 \u0c97\u0cae\u0ca8 \u0ca8\u0cc0\u0ca1\u0cbf \u0ca8\u0cae\u0ccd\u0cae\u0cb2\u0ccd\u0cb2\u0cc2 \u0ca4\u0cb0\u0cac\u0cc7\u0ca4\u0cbf \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cac\u0cc7\u0c95\u0cc1.", "4. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c9f\u0cbf\u0caa\u0ccd\u0caa\u0ca3\u0cbf\u0c97\u0cb3\u0cbf\u0cb2\u0ccd\u0cb2\u0ca6 \u0c95\u0ca1\u0ca4\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb0\u0cb8\u0ccd\u0c95\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0ca8\u0cbf\u0cb0\u0ccd\u0ca3\u0caf\u0cb5\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0cc2\u0c82\u0ca1\u0cc1 \u0c86\u0ca1\u0cb3\u0cbf\u0ca4 \u0cad\u0cbe\u0cb7\u0cc6\u2002\u0caf\u0cbe\u0c97\u0cbf \u0c95\u0ca8\u0ccd\u0ca8\u0ca1\u0cb5\u0cc1 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c95\u0ccd\u0c95\u0cc6 \u0cac\u0cb0\u0cc1\u0cb5\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3 \u0cac\u0cc7\u0c95\u0cc1. \u0c97\u0ca3\u0c95\u0cc0\u0c95\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6 \u0cb9\u0cb2\u0cb5\u0cc1 \u0c87\u0cb2\u0cbe\u0c96\u0cc6\u0c97\u0cb3 \u0c9c\u0cbe\u0cb2\u0ca4\u0cbe\u0ca3\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb8\u0ccd\u0ca5\u0cbe\u0ca8\u0cb5\u0cbf\u0cb2\u0ccd\u0cb2\u0ca6\u0cbe\u0c97\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cbf \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc1.", "5. \u0cb6\u0cbf\u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0cad\u0cbe\u0cb7\u0cc6 \u0cac\u0cb3\u0c95\u0cc6\u0caf\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc6, \u0c86 \u0cad\u0cbe\u0cb7\u0cc6\u0c97\u0cc6 \u0cad\u0cb5\u0cbf\u0cb7\u0ccd\u0caf \u0cb5\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cad\u0cbe\u0cb7\u0cbe \u0cb5\u0cbf\u0c9c\u0ccd\u0c9e\u0cbe\u0ca8\u0cbf\u0c97\u0cb3\u0cc1. \u0c95\u0ca8\u0ccd\u0ca8\u0ca1\u0ca6 \u0cac\u0cb3\u0c95\u0cc6 \u0ca6\u0cbf\u0ca8\u0ca6\u0cbf\u0c82\u0ca6 \u0ca6\u0cbf\u0ca8\u0c95\u0ccd\u0c95\u0cc6 \u0c95\u0cc1\u0cb8\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0cb8\u0cac\u0cb2\u0cc0\u0c95\u0cb0\u0ca3 \u0cb8\u0cae\u0cbf\u0ca4\u0cbf\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0cb5\u0cc7 \u0cb0\u0c9a\u0cbf\u0cb8\u0cbf\u0ca4\u0ccd\u0ca4\u0cc1. \u0cb8\u0cae\u0cbf\u0ca4\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c86\u0ca6\u0ccd\u0caf\u0ca4\u0cc6 \u0cae\u0cc7\u0cb2\u0cc6 \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cac\u0cc7\u0c95\u0cc1. \u0cb6\u0cc6\u0ca1\u0ccd\u0ca8\u0cc2\u0cb2\u0ccd\u200c-8\u0cb0\u0cb2\u0ccd\u0cb2\u0cbf\u0cb0\u0cc1\u0cb5 \u0cad\u0cbe\u0cb7\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cbe \u0cb6\u0cbf\u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0c95\u0cb2\u0cbf\u0c95\u0cc6 \u0cae\u0cbe\u0ca7\u0ccd\u0caf\u0cae\u0cb5\u0cbe\u0c97\u0cbf\u0cb8\u0cc1\u0cb5 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0ca8\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cb0\u0cc2\u0caa\u0cbf\u0cb8\u0cc1\u0cb5\u0c82\u0ca4\u0cc6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cc7\u0cb2\u0cc6 \u0c92\u0ca4\u0ccd\u0ca4\u0ca1 \u0ca4\u0cb0\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0ca8\u0cbf\u0c9c \u0c85\u0cb0\u0ccd\u0ca5\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb6\u0cbf\u0c95\u0ccd\u0cb7\u0ca3 \u0cb8\u0cbf\u0c97\u0cc1\u0cb5\u0c82\u0ca4\u0cbe\u0c97\u0cac\u0cc7\u0c95\u0cc1.\u00a0", "\u0cb6\u0cbf\u0c95\u0ccd\u0cb7\u0ca3 \u0cb9\u0c95\u0ccd\u0c95\u0cc1 \u0c95\u0cbe\u0caf\u0cbf\u0ca6\u0cc6\u0c97\u0cc6 \u0cb8\u0cc2\u0c95\u0ccd\u0ca4 \u0ca4\u0cbf\u0ca6\u0ccd\u0ca6\u0cc1\u0caa\u0ca1\u0cbf \u0ca4\u0cb0\u0cac\u0cc7\u0c95\u0cc1.", "6. \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c8e\u0c82\u0ca6\u0cc1 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cc1 \u0c98\u0ccb\u0cb7\u0cbf\u0cb8\u0cbf \u0c92\u0c82\u0ca6\u0cc1 \u0ca6\u0cb6\u0c95 \u0c95\u0cb3\u0cc6\u0caf\u0cbf\u0ca4\u0cc1(2008). \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0c86\u0c97\u0cbf\u0cb0\u0cc1\u0cb5 \u0c95\u0cc6\u0cb2\u0cb8 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0cb8\u0cc2\u0caf\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca4\u0cae\u0cbf\u0cb3\u0cbf\u0ca8 \u0caa\u0ccd\u0cb0\u0cbe\u0c9a\u0cc0\u0ca8 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0ca6\u0cc7\u0cb6\u0cbf\u0caf \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0ca6\u0cc6, \u0cb5\u0cbf\u0cb6\u0ccd\u0cb5\u0ca6 \u0cb9\u0cb2\u0cb5\u0cc1 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0c85\u0ca8\u0cc1\u0cb5\u0cbe\u0ca6\u0cbf\u0cb8\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0c97\u0cc2 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0ca8\u0cc6\u0cb0\u0cb5\u0cc1 \u0ca8\u0cc0\u0ca1\u0cb2\u0cc1 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c95\u0cc6\u0cb2\u0cb8 \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c86\u0c97\u0cbf\u0cb2\u0ccd\u0cb2. \"\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0ca4\u0cbe\u0ca4\u0ccd\u0c95\u0cbe\u0cb2\u0cbf\u0c95 \u0c95\u0c9f\u0ccd\u0c9f\u0ca1 \u0c92\u0ca6\u0c97\u0cbf\u0cb8\u0cbf\u0ca6 15 \u0ca6\u0cbf\u0ca8\u0ca6\u0cb2\u0ccd\u0cb2\u0cbf\u00a0\u0c95\u0ca8\u0ccd\u0ca8\u0ca1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c89\u0ca8\u0ccd\u0ca8\u0ca4 \u0c85\u0ca7\u0ccd\u0caf\u0caf\u0ca8 \u0c95\u0cc7\u0c82\u0ca6\u0ccd\u0cb0\u0cb5\u0ca8\u0ccd\u0ca8\u0cc1 \u0cae\u0cc8\u0cb8\u0cc2\u0cb0\u0cbf\u0ca8 \u0cb8\u0cbf\u0c90\u0c90\u0c8e\u0cb2\u0ccd\u200c\u0ca8\u0cbf\u0c82\u0ca6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb5\u0cb0\u0ccd\u0c97\u0cbe\u0caf\u0cbf\u0cb8\u0cb2\u0cc1 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1, \u0cb8\u0ccd\u0cb5\u0cbe\u0caf\u0ca4\u0ccd\u0ca4\u0ca4\u0cc6 \u0ca8\u0cc0\u0ca1\u0cb2\u0cc1\u00a0\u0ca4\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6' \u0c8e\u0c82\u0ca6\u0cc1 \u0c85\u0c82\u0ca6\u0cbf\u0ca8 \u0c95\u0cc7\u0c82\u0ca6\u0ccd\u0cb0 \u0cae\u0cbe\u0ca8\u0cb5 \u0cb8\u0c82\u0caa\u0ca8\u0ccd\u0cae\u0cc2\u0cb2 \u0cb8\u0c9a\u0cbf\u0cb5\u0cb0\u0cbe\u0ca6 \u0cb8\u0ccd\u0cae\u0ca4\u0cbf \u0c87\u0cb0\u0cbe\u0ca8\u0cbf \u0c95\u0ca8\u0ccd\u0ca8\u0ca1 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0caa\u0ccd\u0cb0\u0cbe\u0ca7\u0cbf\u0c95\u0cbe\u0cb0\u0ca6 \u0ca8\u0cbf\u0caf\u0ccb\u0c97\u0c95\u0ccd\u0c95\u0cc6 27-04-2016\u0cb0\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1. \u0c8e\u0cb2\u0ccd\u0cb2\u0cbf \u0cb8\u0ccd\u0ca5\u0cbe\u0caa\u0ca8\u0cc6 \u0c86\u0c97\u0cac\u0cc7\u0c95\u0cc6\u0c82\u0cac\u0cc1\u0ca6\u0ca8\u0ccd\u0ca8\u0cc7 \u0ca8\u0cc6\u0caa\u0cb5\u0cbe\u0c97\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cb0\u0ccd\u0c95\u0cbe\u0cb0 \u0ca8\u0cbf\u0cb0\u0ccd\u0cb2\u0cbf\u0caa\u0ccd\u0ca4 \u0ca7\u0cc6\u0cc2\u0cb0\u0ca3\u0cc6 \u0ca4\u0cb3\u0cc6\u0caf\u0cbf\u0ca4\u0cc1. \u0c88 \u0ca7\u0ccb\u0cb0\u0ca3\u0cc6\u0caf\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb8\u0cbf\u0c97\u0cac\u0cc7\u0c95\u0cbe\u0ca6 \u0cb8\u0cb5\u0cb2\u0ca4\u0ccd\u0ca4\u0cc1, \u0cae\u0cbe\u0ca8\u0ccd\u0caf\u0ca4\u0cc6 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0c88\u0c97 \u0cb8\u0cb0\u0ccd\u0c95\u0cbe\u0cb0 \u0c86\u0ca6\u0ccd\u0caf \u0c97\u0cae\u0ca8 \u0ca8\u0cc0\u0ca1\u0cbf \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0ca8\u0cc0\u0ca1\u0cc1\u0cb5 \u0cb8\u0cb5\u0cb2\u0ca4\u0ccd\u0ca4\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1.", "7.\u00a0\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cae\u0cc0\u0caa \u0c85\u0c95\u0ccd\u0cb7\u0cb0\u0ca7\u0cbe\u0cae \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0caa\u0cb0\u0c82\u0caa\u0cb0\u0cc6\u0caf\u0ca8\u0ccd\u0ca8\u0cc1(\u0c95\u0ca8\u0ccd\u0ca8\u0ca1 \u0cb8\u0cbe\u0cb9\u0cbf\u0ca4\u0ccd\u0caf, \u0c87\u0ca4\u0cbf\u0cb9\u0cbe\u0cb8, \u0cb8\u0c82\u0cb8\u0ccd\u0c95\u0cc3\u0ca4\u0cbf) \u0caa\u0ccd\u0cb0\u0ca4\u0cbf\u0cac\u0cbf\u0c82\u0cac\u0cbf\u0cb8\u0cc1\u0cb5 \u0caa\u0cbe\u0cb0\u0c82\u0caa\u0cb0\u0cbf\u0c95 \u0cb6\u0cbf\u0cb2\u0cca\u00b3\u00e0\u0ca6\u0ccd\u0caf\u0cbe\u0ca8\u00a0\u0cae\u0ca4\u0ccd\u0ca4\u0cc1 \u0cb5\u0cb8\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9\u0cbe\u0cb2\u0caf\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cac\u0cc7\u0c95\u0cc1.", "8.\u00a0\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c95\u0cbe\u0ca8\u0cc2\u0ca8\u0cc1 \u0caa\u0cbe\u0cb2\u0ca8\u0cc6, \u0cb0\u0cb8\u0ccd\u0ca4\u0cc6, \u0cb8\u0ccd\u0cb5\u0ca4\u0ccd\u0c9b\u0ca4\u0cc6, \u0c87\u0ca4\u0cb0 \u0ca8\u0cbe\u0c97\u0cb0\u0cbf\u0c95 \u0cb8\u0ccc\u0cb2\u0cad\u0ccd\u0caf \u0cb8\u0cc1\u0ca7\u0cbe\u0cb0\u0ca3\u0cc6 \u0c8e\u0cb2\u0ccd\u0cb2 \u0cb0\u0c82\u0c97\u0c97\u0cb3\u0cb2\u0ccd\u0cb2\u0cbf \u0c86\u0c97\u0cac\u0cc7\u0c95\u0cbf\u0ca6\u0cc6. \u0c85\u0ca4\u0ccd\u0caf\u0c82\u0ca4 \u0c95\u0cc6\u0c9f\u0ccd\u0c9f \u0c86\u0ca1\u0cb3\u0cbf\u0ca4\u0ca6 \u0ca8\u0c97\u0cb0 \u0c8e\u0c82\u0cac \u0c95\u0cc1\u0c96\u0ccd\u0caf\u0cbe\u0ca4\u0cbf \u0c97\u0cb3\u0cbf\u0cb8\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cbf\u0ca6\u0cc6 \u0ca8\u0cbf\u0c9c. \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0ca8\u0ccd\u0ca8\u0ca1\u0ca4\u0ca8, \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6, \u0cb8\u0c82\u0cb8\u0ccd\u0c95\u0cc3\u0ca4\u0cbf \u0c89\u0cb3\u0cbf\u0cb8\u0cc1\u0cb5, \u0cac\u0cc6\u0cb3\u0cc6\u0cb8\u0cc1\u0cb5 \u0c95\u0cc6\u0cb2\u0cb8\u0c97\u0cb3\u0cc1 \u0c86\u0c97\u0cac\u0cc7\u0c95\u0cbf\u0ca6\u0cc6.\u00a0", "9.\u00a0\u0ca6\u0cc6\u0cb9\u0cb2\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0cae\u0c95\u0cbe\u0cb5\u0cbe\u0cb8\u0ccd\u0ca5\u0cc6 \u0cb5\u0cbf\u0cb6\u0cc7\u0cb7 \u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf \u0cac\u0ca6\u0cb2\u0cc1 \u0caa\u0cb0\u0cbf\u0ca3\u0cbe\u0cae\u0c95\u0cbe\u0cb0\u0cbf \u0c85\u0ca8\u0cc1\u0cb8\u0cb0\u0ca3\u0cc6 \u0ca8\u0ca1\u0cc6\u0cb8\u0cc1\u0cb5 \u0cae\u0ca4\u0ccd\u0ca4\u0cc1 \u0cb2\u0cbe\u0cac\u0cbf \u0ca8\u0ca1\u0cc6\u0cb8\u0cc1\u0cb5 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c86\u0c97\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0cb8\u0ca6\u0cb0\u0cbf\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0c95\u0cc7\u0c82\u0ca6\u0ccd\u0cb0 \u0cb8\u0ccd\u0ca5\u0cbe\u0caa\u0ca8\u0cc6 \u0c86\u0c97\u0cac\u0cc7\u0c95\u0cc1.", "10.\u00a0\u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c85\u0cb8\u0cae\u0cbe\u0ca8\u0ca4\u0cc6 \u0ca8\u0cbf\u0cb5\u0cbe\u0cb0\u0ca3\u0cc6\u0c97\u0cc6 \u0ca1\u0cbf.\u0c8e\u0c82. \u0ca8\u0c82\u0c9c\u0cc1\u0c82\u0ca1\u0caa\u0ccd\u0caa \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c97\u0cc6\u0cc2\u0cb3\u0cbf\u0cb8\u0cbf \u0c95\u0cb0\u0ccd\u0ca8\u0cbe\u0c9f\u0c95 \u0c8f\u0c95\u0cc0\u0c95\u0cb0\u0ca3\u0ca6 \u0c86\u0cb6\u0caf \u0cb8\u0cbe\u0cb0\u0ccd\u0ca5\u0c95\u0c97\u0cc6\u0cc2\u0cb3\u0cbf\u0cb8\u0cac\u0cc7\u0c95\u0cbf\u0ca6\u0cc6.\u00a0", "\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0ca8\u0cbf\u0c82\u0ca4\u0cbf\u0cb2\u0ccd\u0cb2. \u0c95\u0cc3\u0cb7\u0cbf \u0cb5\u0cb2\u0caf \u0cb9\u0cbf\u0ca8\u0ccd\u0ca8\u0ca1\u0cc6 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cbe\u0cb9\u0cbf\u0ca4\u0cbf \u0ca4\u0c82\u0ca4\u0ccd\u0cb0\u0c9c\u0cben\u0ca8 \u0c89\u0ca6\u0ccd\u0caf\u0cae \u0cac\u0cbf\u0c9f\u0ccd\u0c9f\u0cb0\u0cc6 \u0c89\u0ca4\u0ccd\u0caa\u0cbe\u0ca6\u0ca8 \u0cb5\u0cb2\u0caf\u0ca6 \u0cac\u0cc6\u0cb3\u0cb5\u0ca3\u0cbf\u0c97\u0cc6 \u0cb8\u0ccd\u0ca5\u0c97\u0cbf\u0ca4\u0cb5\u0cbe\u0c97\u0cbf\u0ca6\u0cc6, \u0caa\u0ccd\u0cb0\u0cb5\u0cbe\u0cb8\u0ccb\u0ca6\u0ccd\u0caf\u0cae \u0cb9\u0ca3\u0cb5\u0cb7\u0ccd\u0c9f\u0cc7 \u0c96\u0cb0\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6, \u0cac\u0cc6\u0cb3\u0cb5\u0ca3\u0cbf\u0c97\u0cc6 \u0cb6\u0cc2\u0ca8\u0ccd\u0caf. \u0c86\u0cb0\u0ccb\u0c97\u0ccd\u0caf, \u0cae\u0cc2\u0cb2\u0cad\u0cc2\u0ca4 \u0cb8\u0ccc\u0c95\u0cb0\u0ccd\u0caf \u0c8e\u0cb2\u0ccd\u0cb2\u0ca6\u0cb0\u0cb2\u0ccd\u0cb2\u0cc2 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caa\u0ccd\u0cb0\u0c97\u0ca4\u0cbf \u0c86\u0c97\u0cbf\u0cb2\u0ccd\u0cb2. \u0cb9\u0cc7\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc6 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0c97\u0ca6 \u0c8e\u0cb7\u0ccd\u0c9f\u0ccb \u0cae\u0cb9\u0ca4\u0ccd\u0cb5\u0ca6 \u0c85\u0c82\u0cb6\u0c97\u0cb3\u0cbf\u0cb5\u0cc6. \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb9\u0cc7\u0cb3\u0cb2\u0cc2 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2.", "- \u0cb0\u0cbe.\u0ca8\u0c82. \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0"], "title": "\u0c95\u0ca8\u0ccd\u0ca8\u0ca1\u0ca6 \u0cae\u0cbe\u0ca8\u0ccd\u0caf\u0ca4\u0cc6\u0c97\u0cc6 \u0caf\u0ca4\u0ccd\u0ca8\u0cb5\u0cbe\u0c97\u0cb2\u0cc7\u0cac\u0cc7\u0c95\u0cc1"},
{"url": "https://www.udayavani.com/kannada/news/web-focus/303210/after-an-affair-with-amitabh-bachchan-rekha-got-married-but-soon-her-husband-committed-suicide", "content": ["\u0cac\u0cbf\u0c97\u0ccd \u0cac\u0cbf \u0c85\u0cae\u0cbf\u0ca4\u0cbe\u0cac\u0ccd \u0cb9\u0cbe\u0c97\u0cc2 \u0cb8\u0ccd\u0c9f\u0cbe\u0cb0\u0ccd \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0cb2\u0cb5\u0ccd \u0c85\u0cab\u0cc7\u0cb0\u0ccd \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u0c88\u0cb5\u0cb0\u0cc6\u0c97\u0cc2 \u0c9a\u0cb0\u0ccd\u0c9a\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf\u0cb5\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc2 \u0c85\u0ca4\u0cc0 \u0cb9\u0cc6\u0c9a\u0ccd\u0c9a\u0cc1 \u0c97\u0cbe\u0cb8\u0cbf\u0cab\u0ccd \u0c97\u0cc6 \u0c92\u0cb3\u0c97\u0cbe\u0c97\u0cbf\u0cb0\u0cc1\u0cb5 \u0c88 \u0cb2\u0cb5\u0ccd \u0cb8\u0ccd\u0c9f\u0ccb\u0cb0\u0cbf \u0cac\u0c97\u0ccd\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c87\u0cac\u0ccd\u0cac\u0cb0\u0cc2 \u0cac\u0cb9\u0cbf\u0cb0\u0c82\u0c97\u0cb5\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cca\u0c82\u0ca1\u0cbf\u0cb2\u0ccd\u0cb2!", "\u0c85\u0cae\u0cbf\u0ca4\u0cbe\u0cac\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe \u0c87\u0cac\u0ccd\u0cac\u0cb0\u0cc2 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0ca6 \u0ca6\u0c82\u0ca4\u0c95\u0ca5\u0cc6\u0caf\u0cbe\u0c97\u0cbf\u0ca6\u0ccd\u0ca6 \u0ca8\u0c9f\u0cb0\u0cc1..\u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cc6 \u0caf\u0cbe\u0cb5\u0cbe\u0c97 \u0caa\u0ccd\u0cb0\u0cc0\u0ca4\u0cbf\u0caf \u0cae\u0cca\u0cb3\u0cc6\u0c95\u0cc6\u0caf\u0cca\u0ca1\u0cc6\u0ca6\u0cc1 \u0cb9\u0cc7\u0c97\u0cc6 \u0c95\u0cca\u0ca8\u0cc6\u0c97\u0cca\u0c82\u0ca1\u0cbf\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc7 \u0c95\u0cc1\u0ca4\u0cc2\u0cb9\u0cb2\u0ca6 \u0cb8\u0c82\u0c97\u0ca4\u0cbf\u0caf\u0cbe\u0c97\u0cbf\u0ca6\u0cc6\u2026", "\u0caa\u0ccd\u0cb0\u0cc7\u0cae \u0c95\u0cb9\u0cbe\u0ca8\u0cbf \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc7 \u0c87\u0cb2\u0ccd\u0cb2\u0cbf\u0c82\u0ca6\u2026", "1976 \u0cb0\u0cb2\u0ccd\u0cb2\u0cbf \u0cac\u0c82\u0c97\u0cbe\u0cb2\u0cbf \u0cb2\u0cc7\u0c96\u0c95 \u0ca8\u0cbf\u0cb0\u0c82\u0c9c\u0ca8 \u0c97\u0cc1\u0caa\u0ccd\u0ca4\u0cbe\u0cb0 \u0cac\u0c82\u0c97\u0cbe\u0cb2\u0cbf \u0c95\u0cbe\u0ca6\u0c82\u0cac\u0cb0\u0cbf '\u0cb0\u0cbe\u0ca4\u0ccd\u0cb0\u0cbf\u0cb0\u0ccd \u0caf\u0cbe\u0ca4\u0ccd\u0cb0\u0cbf' \u0c86\u0ca7\u0cb0\u0cbf\u0ca4 \u0c9a\u0cbf\u0ca4\u0ccd\u0cb0 '\u0ca6\u0ccb \u0c85\u0c82\u0c9c\u0cbe\u0ca8\u0cc6'\u00a0\u0cb8\u0cbf\u0ca8\u0cbf\u0cae\u0cbe\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cac\u0c9a\u0ccd\u0c9a\u0ca8\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe\u0cb0 \u0caa\u0ccd\u0cb0\u0cc7\u0cae \u0c95\u0cb9\u0cbe\u0ca8\u0cbf \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cbe\u0c97\u0cb2\u0cc7 \u0c85\u0cae\u0cbf\u0ca4\u0cbe\u0cac\u0ccd \u0c9c\u0caf\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0c86\u0c97\u0cbf\u0ca4\u0ccd\u0ca4\u0cc1! \u0c86\u0cb0\u0c82\u0cad\u0ca6 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0 \u0c97\u0cc1\u0caa\u0ccd\u0ca4\u0ccd, \u0c97\u0cc1\u0caa\u0ccd\u0ca4\u0ccd \u0cb8\u0c82\u0cac\u0c82\u0ca7 \u0caf\u0cbe\u0cb0\u0cbf\u0c97\u0cc2 \u0ca4\u0cbf\u0cb3\u0cbf\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1..\u0c87\u0cac\u0ccd\u0cac\u0cb0\u0cc2 \u0cb0\u0cc7\u0c96\u0cbe \u0c85\u0cb5\u0cb0 \u0c97\u0cc6\u0cb3\u0cc6\u0caf\u0cb0\u0cca\u0cac\u0ccd\u0cac\u0cb0 \u0cac\u0c82\u0c97\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0c9c\u0cca\u0ca4\u0cc6\u0c97\u0cc2\u0ca1\u0cbf \u0c95\u0cc1\u0cb6\u0cb2\u0ccb\u0caa\u0cb0\u0cbf \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0c82\u0ca4\u0cc6! \u0c85\u0cb5\u0cc6\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0c87\u0c82\u0c9f\u0cb0\u0cc6\u0cb8\u0ccd\u0c9f\u0cbf\u0c82\u0c97\u0ccd \u0cb8\u0cc1\u0ca6\u0ccd\u0ca6\u0cbf \u0caf\u0cbe\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0cb0\u0cc7\u0c96\u0cbe \u0cae\u0ca4\u0ccd\u0ca4\u0cc1 \u0cac\u0c9a\u0ccd\u0c9a\u0ca8\u0ccd \u0c97\u0cc1\u0c9f\u0ccd\u0c9f\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac\u0cc1\u0ca6\u0cc1 \u0caf\u0cbe\u0cb0\u0cbf\u0c97\u0cc2 \u0ca4\u0cbf\u0cb3\u0cbf\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0c82\u0ca4\u0cc6..", "\u0c86 \u0c92\u0c82\u0ca6\u0cc1 \u0c98\u0c9f\u0ca8\u0cc6 \u0ca8\u0ca1\u0cc6\u0caf\u0cc1\u0cb5\u0cb5\u0cb0\u0cc6\u0c97\u0cc2 \u0cac\u0c9a\u0ccd\u0c9a\u0ca8\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0cb2\u0cb5\u0ccd \u0c85\u0cab\u0cc7\u0cb0\u0ccd \u0caf\u0cbe\u0cb0 \u0c97\u0cae\u0ca8\u0cb5\u0ca8\u0ccd\u0ca8\u0cc2 \u0cb8\u0cc6\u0cb3\u0cc6\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1.", "\u0caf\u0cbe\u0cb5\u0cc1\u0ca6\u0cc1 \u0c86 \u0c98\u0c9f\u0ca8\u0cc6?", "1978\u0cb0\u0cb2\u0ccd\u0cb2\u0cbf \u0c97\u0c82\u0c97\u0cbe \u0c95\u0cc0 \u0cb8\u0ccc\u0c97\u0c82\u0ca7\u0ccd \u0cb8\u0cbf\u0ca8\u0cbf\u0cae\u0cbe\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0c9f\u0cbf \u0cb0\u0cc7\u0c96\u0cbe \u0c9c\u0cca\u0ca4\u0cc6 \u0cb8\u0cb9 \u0ca8\u0c9f\u0cb0\u0cca\u0cac\u0ccd\u0cac\u0cb0\u0cc1 \u0c85\u0cb8\u0cad\u0ccd\u0caf\u0cb5\u0cbe\u0c97\u0cbf \u0cb5\u0cb0\u0ccd\u0ca4\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c95\u0c82\u0ca1\u0cc1 \u0cac\u0cbf\u0c97\u0ccd \u0cac\u0cbf \u0ca4\u0cbe\u0cb3\u0ccd\u0cae\u0cc6 \u0c95\u0cb3\u0cc6\u0ca6\u0cc1\u0c95\u0cca\u0c82\u0ca1\u0cc1 \u0cb0\u0cc7\u0c97\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c88 \u0c98\u0c9f\u0ca8\u0cc6 \u0cac\u0cb3\u0cbf\u0c95 \u0cac\u0c9a\u0ccd\u0c9a\u0ca8\u0ccd \u0cb9\u0cbe\u0c97\u0cc2 \u0cb0\u0cc7\u0c96\u0cbe \u0c85\u0cab\u0cc7\u0cb0\u0ccd \u0cac\u0cc6\u0cb3\u0c95\u0cbf\u0c97\u0cc6 \u0cac\u0c82\u0ca6\u0cbf\u0ca4\u0ccd\u0ca4\u0cc1, \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0cae\u0cbe\u0ca7\u0ccd\u0caf\u0cae\u0ca6\u0cb5\u0cb0 \u0c97\u0cae\u0ca8\u0cb5\u0ca8\u0ccd\u0ca8\u0cc2 \u0cb8\u0cc6\u0cb3\u0cc6\u0ca6\u0cbf\u0ca4\u0ccd\u0ca4\u0cc1! \u0c87\u0cac\u0ccd\u0cac\u0cb0\u0cc2 \u0ca4\u0cae\u0ccd\u0cae \u0cac\u0c97\u0ccd\u0c97\u0cc6 \u0cb9\u0cac\u0ccd\u0cac\u0cbf\u0ca6 \u0cb8\u0cc1\u0ca6\u0ccd\u0ca6\u0cbf\u0caf\u0ca8\u0ccd\u0ca8\u0cc1 \u0ca4\u0cb3\u0ccd\u0cb3\u0cbf \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6 \u0c87\u0cac\u0ccd\u0cac\u0cb0\u0cc2 \u0c92\u0cac\u0ccd\u0cac\u0cb0\u0ca8\u0ccd\u0ca8\u0cca\u0cac\u0ccd\u0cac\u0cb0\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf \u0c9c\u0c97\u0c9c\u0ccd\u0c9c\u0cbe\u0cb9\u0cc0\u0cb0\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cbf\u0cb2\u0ccd \u0cb8\u0cbf\u0cb2\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0caf\u0cb6\u0ccd \u0c9b\u0ccb\u0caa\u0ccd\u0cb0\u0cbe \u0c95\u0cc2\u0ca1\u0cbe \u0c92\u0c82\u0ca6\u0cc1 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cbf\u0ca8 \u0c85\u0cab\u0cc7\u0cb0\u0ccd \u0c85\u0ca8\u0ccd\u0ca8\u0cc1 \u0c96\u0c9a\u0cbf\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cb0\u0cc1!", "\u0cb9\u0cc0\u0c97\u0cc6\u0caf\u0cc7 \u0cb0\u0cc7\u0c96\u0cbe, \u0c85\u0cae\u0cbf\u0ca4\u0cbe\u0cac\u0ccd \u0ca8\u0ca1\u0cc1\u0cb5\u0cbf\u0ca8 \u0c85\u0cab\u0cc7\u0cb0\u0ccd \u0c97\u0cbe\u0cb8\u0cbf\u0cab\u0ccd \u0cac\u0cc7\u0cb0\u0cc6, \u0cac\u0cc7\u0cb0\u0cc6 \u0cb0\u0cc2\u0caa\u0cc1 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbe \u0cae\u0cbe\u0ca7\u0ccd\u0caf\u0cae\u0c97\u0cb3 \u0cb9\u0cc6\u0ca1\u0ccd \u0cb2\u0cc8\u0ca8\u0ccd\u0cb8\u0ccd \u0c86\u0c97\u0ca4\u0cca\u0ca1\u0c97\u0cbf\u0ca4\u0ccd\u0ca4\u0cc1. \u0cac\u0c9a\u0ccd\u0c9a\u0ca8\u0ccd, \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac\u0cc1\u0ca6\u0cc2 \u0c95\u0cc2\u0ca1\u0cbe \u0ca6\u0cca\u0ca1\u0ccd\u0ca1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0c8e\u0cb2\u0ccd\u0cb2\u0cbe \u0c8a\u0cb9\u0cbe\u0caa\u0ccb\u0cb9\u0c97\u0cb3\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0c87\u0c82\u0cac\u0cc1 \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0cb0\u0cc7\u0c96\u0cbe \u0c85\u0cb5\u0cb0\u0cc1 \u0cb0\u0cbf\u0cb7\u0cbf \u0c95\u0caa\u0cc2\u0cb0\u0ccd \u0cae\u0ca4\u0ccd\u0ca4\u0cc1 \u0ca8\u0cc0\u0ca4\u0cc2 \u0cb8\u0cbf\u0c82\u0c97\u0ccd \u0cb5\u0cbf\u0cb5\u0cbe\u0cb9 \u0cb8\u0cae\u0cbe\u0cb0\u0c82\u0cad\u0ca6\u0cb2\u0ccd\u0cb2\u0cbf \u0caa\u0cbe\u0cb2\u0ccd\u0c97\u0cca\u0c82\u0ca1\u0cbf\u0ca6\u0ccd\u0ca6\u0cc1!", "\u0cb9\u0ccc\u0ca6\u0cc1 \u0cb0\u0cc7\u0c96\u0cbe \u0c85\u0c82\u0ca6\u0cc1 \u0cb9\u0ca3\u0cc6\u0c97\u0cc6 \u0cb8\u0cbf\u0c82\u0ca7\u0cc2\u0cb0 \u0cae\u0ca4\u0ccd\u0ca4\u0cc1 \u0c95\u0cca\u0cb0\u0cb3\u0cb2\u0ccd\u0cb2\u0cbf \u0cae\u0cbe\u0c82\u0c97\u0cb2\u0ccd\u0caf \u0cb8\u0cc2\u0ca4\u0ccd\u0cb0 \u0ca7\u0cb0\u0cbf\u0cb8\u0cbf \u0cac\u0c82\u0ca6 \u0c95\u0cbe\u0cb0\u0ca3 \u0cae\u0ca6\u0cc1\u0cb5\u0cc6 \u0cae\u0c82\u0c9f\u0caa\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0 \u0c97\u0cae\u0ca8 \u0cb8\u0cc6\u0cb3\u0cc6\u0ca6\u0cbf\u0ca4\u0ccd\u0ca4\u0cc1. \u0cb0\u0cc7\u0c96\u0cbe \u201c\u0cb6\u0ccd\u0cb0\u0cc0\u0cae\u0ca4\u0cbf\u201d\u0caf \u0cb2\u0cc1\u0c95\u0ccd \u0ca8\u0cb2\u0ccd\u0cb2\u0cbf \u0cac\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c9a\u0cb0\u0ccd\u0c9a\u0cc6\u0c97\u0cc2 \u0c97\u0ccd\u0cb0\u0cbe\u0cb8\u0cb5\u0cbe\u0caf\u0cbf\u0ca4\u0cc1.", "\u0ca4\u0ca6\u0ca8\u0c82\u0ca4\u0cb0 \u0cb8\u0cbf\u0ca8\u0cbf\u0cae\u0cbe \u0cb8\u0cc6\u0c9f\u0ccd \u0ca8\u0cb2\u0ccd\u0cb2\u0cbf\u0caf\u0cc2 \u0c85\u0cae\u0cbf\u0ca4\u0cbe\u0cac\u0ccd \u0cac\u0cb3\u0cbf \u0ca4\u0cc6\u0cb0\u0cb3\u0cbf \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cae\u0cbe\u0ca4\u0ca8\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1..\u0c87\u0ca6\u0cc1 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c8e\u0cb2\u0ccd\u0cb2\u0cb0 \u0cb9\u0cc1\u0cac\u0ccd\u0cac\u0cc7\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0caf\u0cbe\u0c95\u0cc6\u0c82\u0ca6\u0cb0\u0cc6 \u0c8e\u0cb2\u0ccd\u0cb2\u0cb0\u0cc2 \u0c9c\u0caf\u0cbe \u0cb9\u0cc7\u0c97\u0cc6 \u0c87\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cb8\u0cb9\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cac\u0cb9\u0cc1\u0ca6\u0cc1 \u0c8e\u0c82\u0cac \u0cac\u0c97\u0ccd\u0c97\u0cc6\u0caf\u0cc7 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.", "\u0c9c\u0caf\u0cbe \u0cac\u0c9a\u0ccd\u0c9a\u0ca8\u0ccd \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0ca6 \u0cae\u0cc7\u0cb2\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc1 \u0c97\u0cca\u0ca4\u0ccd\u0ca4\u0cbe?", "\u0cb8\u0cbf\u0c82\u0ca7\u0cc2\u0cb0, \u0cae\u0c82\u0c97\u0cb3 \u0cb8\u0cc2\u0ca4\u0ccd\u0cb0 \u0ca7\u0cb0\u0cbf\u0cb8\u0cbf \u0cac\u0c82\u0ca6 \u0cb5\u0cbf\u0cb7\u0caf \u0cae\u0cbe\u0ca7\u0ccd\u0caf\u0cae\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0c95\u0c9f\u0cb5\u0cbe\u0c97\u0cbf, \u0c9a\u0cb0\u0ccd\u0c9a\u0cc6\u0caf\u0cbe\u0ca6 \u0cae\u0cc7\u0cb2\u0cc6 \u0c9c\u0caf\u0cbe \u0cac\u0c9a\u0ccd\u0c9a\u0ca8\u0ccd \u0ca8\u0c9f\u0cbf \u0cb0\u0cc7\u0c96\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0c8a\u0c9f\u0c95\u0ccd\u0c95\u0cbe\u0c97\u0cbf \u0cae\u0ca8\u0cc6\u0c97\u0cc6 \u0c86\u0cb9\u0ccd\u0cb5\u0cbe\u0ca8 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c85\u0c82\u0ca6\u0cbf\u0ca8 \u0ca1\u0cbf\u0ca8\u0ccd\u0ca8\u0cb0\u0ccd \u0cb5\u0cc7\u0cb3\u0cc6 \u0c8f\u0ca8\u0ccd \u0cac\u0cc7\u0c95\u0cbe\u0ca6\u0ccd\u0cb0\u0cc2 \u0c86\u0c97\u0cb2\u0cbf \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0ca8\u0ca8\u0ccd\u0ca8 \u0c97\u0c82\u0ca1(\u0c85\u0cae\u0cbf\u0ca4\u0cbe\u0cac\u0ccd ) \u0ca8\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1\u0c95\u0cca\u0ca1\u0cb2\u0cbe\u0cb0\u0cc6 \u0c8e\u0c82\u0ca6\u0cc1 \u0c95\u0ca1\u0ccd\u0ca1\u0cbf\u0cae\u0cc1\u0cb0\u0cbf\u0ca6\u0c82\u0ca4\u0cc6 \u0cb9\u0cc7\u0cb3\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0c88 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cc1 \u0c9c\u0caf\u0cbe \u0c95\u0cc2\u0ca1\u0cbe \u0cae\u0cc1\u0c9a\u0ccd\u0c9a\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c95\u0cca\u0ca8\u0cc6\u0c97\u0cc6 \u0cb0\u0cc7\u0c96\u0cbe\u0c97\u0cc6 \u0cae\u0ca8\u0cb5\u0cb0\u0cbf\u0c95\u0cc6\u0caf\u0cbe\u0c97\u0ca4\u0cca\u0ca1\u0c97\u0cbf\u0ca6\u0ccd\u0ca6\u0cc1, \u0c92\u0c82\u0ca6\u0ccb \u0ca8\u0cbe\u0ca8\u0cc1 \u0cae\u0cbf\u0cb8\u0cb8\u0ccd \u0cac\u0c9a\u0ccd\u0c9a\u0ca8\u0ccd \u0c86\u0c97\u0cac\u0cc7\u0c95\u0cc1 \u0c87\u0cb2\u0ccd\u0cb2\u0cb5\u0cc7 \u0c8f\u0c95\u0cbe\u0c82\u0c97\u0cbf\u0caf\u0cbe\u0c97\u0cbf \u0c89\u0cb3\u0cbf\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0c82\u0ca4\u0cc6!", "\u0cb8\u0cc1\u0cae\u0cbe\u0cb0\u0cc1 1984\u0cb0 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cab\u0cbf\u0cb2\u0ccd\u0cae\u0ccd \u0cab\u0cc7\u0cb0\u0ccd \u0cae\u0ccd\u0caf\u0cbe\u0c97\u0c9c\u0cc0\u0ca8\u0ccd \u0c97\u0cc6 \u0cb0\u0cc7\u0c96\u0cbe \u0ca8\u0cc0\u0ca1\u0cbf\u0ca6\u0ccd\u0ca6 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf, \u0ca4\u0ca8\u0ccd\u0ca8 \u0cb9\u0cbe\u0c97\u0cc2 \u0c85\u0cae\u0cbf\u0ca4\u0cbe\u0cac\u0ccd \u0ca8\u0ca1\u0cc1\u0cb5\u0cbf\u0ca8 \u0cb8\u0c82\u0cac\u0c82\u0ca7\u0cb5\u0ca8\u0ccd\u0ca8\u0cc1 \u0ca4\u0cb3\u0ccd\u0cb3\u0cbf \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1.", "\u0caf\u0cbe\u0c95\u0cc6 \u0c87\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cae\u0cbe\u0ca1\u0cac\u0cc7\u0c95\u0cc1? \u0c85\u0cb5\u0cb0\u0cc1 \u0c85\u0cb5\u0cb0(\u0cac\u0c9a\u0ccd\u0c9a\u0ca8\u0ccd) \u0c87\u0cae\u0cc7\u0c9c\u0ccd, \u0c95\u0cc1\u0c9f\u0cc1\u0c82\u0cac, \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0caf \u0cac\u0c97\u0ccd\u0c97\u0cc6\u0caf\u0cbe\u0c97\u0cb2\u0cbf, \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf\u0ca6 \u0cac\u0c97\u0ccd\u0c97\u0cc6 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0caf\u0cbe\u0c95\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cca\u0cb3\u0ccd\u0cb3\u0cac\u0cc7\u0c95\u0cc1? \u0ca8\u0cbe\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6, \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c88 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cc1 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc6 \u0c85\u0ca6\u0cc1 \u0c85\u0cb5\u0cb0\u0cc1 \u0c96\u0cbe\u0cb8\u0c97\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c87\u0ca6\u0cb0\u0cbf\u0c82\u0ca6 \u0ca4\u0cc1\u0c82\u0cac\u0cbe \u0ca8\u0cbf\u0cb0\u0cbe\u0cb8\u0cc6\u0c97\u0cca\u0cb3\u0c97\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0ca6\u0cc1 \u0cb0\u0cc7\u0c96\u0cbe \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0cae\u0cbf\u0cb8\u0ccd\u0c9f\u0cb0\u0ccd \u0cac\u0c9a\u0ccd\u0c9a\u0ca8\u0ccd \u0c88\u0c97\u0cb2\u0cc2 \u0cb9\u0cb3\u0cc7 \u0cab\u0ccd\u0caf\u0cbe\u0cb6\u0ca8\u0ccd \u0cb5\u0ccd\u0caf\u0c95\u0ccd\u0ca4\u0cbf, \u0c85\u0cb5\u0cb0\u0cc1 \u0caf\u0cbe\u0cb0 \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc2 \u0ca8\u0ccb\u0caf\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2, \u0cb9\u0cc0\u0c97\u0cbe\u0c97\u0cbf \u0c85\u0cb5\u0cb0\u0cc1 \u0caf\u0cbe\u0c95\u0cc6 \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc1 \u0ca8\u0ccb\u0caf\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0cae\u0cbe\u0cb0\u0ccd\u0cae\u0cbf\u0c95\u0cb5\u0cbe\u0c97\u0cbf \u0cb0\u0cc7\u0c96\u0cbe \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1.", "\u0cac\u0c9a\u0ccd\u0c9a\u0ca8\u0ccd \u0caf\u0cbe\u0cb5\u0ca4\u0ccd\u0ca4\u0cc2 \u0ca4\u0cc1\u0c9f\u0cbf \u0cac\u0cbf\u0c9a\u0ccd\u0c9a\u0cbf\u0cb2\u0ccd\u0cb2!", "\u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cc1 \u0cb9\u0cb0\u0cbf\u0ca6\u0cbe\u0ca1\u0cbf\u0ca6\u0cb0\u0cc2 \u0c95\u0cc2\u0ca1\u0cbe \u0c85\u0cae\u0cbf\u0ca4\u0cbe\u0cac\u0ccd \u0cac\u0c9a\u0ccd\u0c9a\u0ca8\u0ccd \u0caf\u0cbe\u0cb5\u0ca4\u0ccd\u0ca4\u0cc2 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb5\u0cbe\u0c97\u0cbf \u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0cc0\u0ca4\u0cbf\u0caf \u0cac\u0c97\u0ccd\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0cb9\u0cc7\u0cb3\u0cbf\u0c95\u0cc6\u0caf\u0ca8\u0ccd\u0ca8\u0cc1 \u0c95\u0cca\u0c9f\u0ccd\u0c9f\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cae\u0ca4\u0ccd\u0ca4\u0cca\u0c82\u0ca6\u0cc6\u0ca1\u0cc6 \u0cb0\u0cc7\u0c96\u0cbe \u0ca4\u0cbe\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c88 \u0c87\u0cac\u0ccd\u0cac\u0cb0\u0cc1 \u0ca4\u0cbe\u0cb0\u0cbe \u0c9c\u0ccb\u0ca1\u0cbf \u0c9c\u0ca4\u0cc6\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6 \u0c95\u0cca\u0ca8\u0cc6\u0caf \u0c9a\u0cbf\u0ca4\u0ccd\u0cb0 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0cb8\u0cbf\u0cb2\u0ccd \u0cb8\u0cbf\u0cb2\u0cbe!", "\u0cae\u0cc1\u0c96\u0cc7\u0cb6\u0ccd \u0c9c\u0cca\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0ca6 \u0cb0\u0cc7\u0c96\u0cbe\u2026", "\u0c85\u0cae\u0cbf\u0ca4\u0cbe\u0cac\u0ccd \u0cb9\u0cbe\u0c97\u0cc2 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0cc7\u0cae\u0ccd \u0c95\u0cb9\u0cbe\u0ca8\u0cbf\u0c97\u0cc6 \u0ca4\u0cc6\u0cb0\u0cc6 \u0cac\u0cbf\u0ca6\u0ccd\u0ca6 \u0cae\u0cc7\u0cb2\u0cc6, 1990\u0cb0 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cb0\u0cc7\u0c96\u0cbe \u0cae\u0ca6\u0cc1\u0cb5\u0cc6\u0caf\u0cbe\u0c97\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c88 \u0cac\u0c97\u0ccd\u0c97\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cca\u0c82\u0ca1\u0cbf\u0cb0\u0cc1\u0cb5 \u0cb0\u0cc7\u0c96\u0cbe \u0c85\u0cb5\u0cb0 \u0c9c\u0cc0\u0cb5\u0ca8 \u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0cae\u0ca6\u0cc1\u0cb5\u0cc6 \u0ca8\u0ca1\u0cc6\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cc7\u0c96\u0cbe \u0c89\u0ca6\u0ccd\u0caf\u0cae\u0cbf \u0cae\u0cc1\u0c96\u0cc7\u0cb6\u0ccd \u0c9c\u0cca\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u0cb2\u0c82\u0ca1\u0ca8\u0ccd \u0ca8\u0cb2\u0ccd\u0cb2\u0cbf \u0ca4\u0c82\u0c97\u0cbf\u0ca6\u0ccd\u0ca6 \u0c88 \u0c9c\u0ccb\u0ca1\u0cbf\u0c97\u0cc6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb5\u0cc2 \u0ca4\u0cc1\u0c82\u0cac\u0cbe \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c92\u0c82\u0ca6\u0cc1 \u0cb5\u0cbe\u0cb0 \u0c95\u0cb3\u0cc6\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb0\u0cc7\u0c96\u0cbe\u0c97\u0cc6 \u0c86\u0c98\u0cbe\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1! \u0caf\u0cbe\u0c95\u0cc6\u0c82\u0ca6\u0cb0\u0cc6 \u0cae\u0cc1\u0c96\u0cc7\u0cb6\u0ccd \u0ca6\u0cbf\u0ca8\u0c82\u0caa\u0ccd\u0cb0\u0ca4\u0cbf \u0cb9\u0cb2\u0cb5\u0cbe\u0cb0\u0cc1 \u0cae\u0cbe\u0ca4\u0ccd\u0cb0\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c97\u0cae\u0ca8\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0ca6\u0cc7 \u0cae\u0cc1\u0c96\u0cc7\u0cb6\u0ccd \u0caf\u0cbe\u0cb5\u0cc1\u0ca6\u0ccb \u0cb8\u0cae\u0cb8\u0ccd\u0caf\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbf\u0cb0\u0cac\u0cc7\u0c95\u0cc6\u0c82\u0ca6\u0cc1 \u0cb6\u0c82\u0c95\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c92\u0c82\u0ca6\u0cc1 \u0ca6\u0cbf\u0ca8 \u0ca8\u0cbf\u0cb8\u0ccd\u0ca4\u0cc7\u0c9c \u0c95\u0c82\u0c97\u0cb3\u0cbf\u0c82\u0ca6 \u0cb0\u0cc7\u0c96\u0cbe\u0cb3\u0ca8\u0ccd\u0ca8\u0cc1 \u0ca6\u0cbf\u0c9f\u0ccd\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97..\u0ca8\u0ca8\u0ccd\u0ca8\u0cca\u0cb3\u0c97\u0cc6 \u2018\u0c8e\u0cac\u0cbf\u2019(\u0c85\u0cae\u0cbf\u0ca4\u0cbe\u0cac\u0ccd \u0cac\u0c9a\u0ccd\u0c9a\u0ca8\u0ccd) \u0c87\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0c82\u0ca4\u0cc6!", "\u0cb8\u0cc1\u0cae\u0cbe\u0cb0\u0cc1 3 \u0ca4\u0cbf\u0c82\u0c97\u0cb3\u0cc1 \u0c95\u0cb3\u0cc6\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0ca4\u0ca8\u0ccd\u0ca8 \u0c97\u0c82\u0ca1\u0ca8\u0cbf\u0c97\u0cc6 \u0cae\u0cbe\u0ca8\u0cb8\u0cbf\u0c95 \u0c85\u0cb8\u0ccd\u0cb5\u0cb8\u0ccd\u0ca5\u0ca4\u0cc6 \u0c87\u0cb0\u0cc1\u0cb5\u0cc1\u0ca6\u0cc1 \u0c97\u0cca\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6. \u0c95\u0cca\u0ca8\u0cc6\u0c97\u0cc2 \u0c88 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0caa\u0cb0\u0cbf\u0cb9\u0cbe\u0cb0 \u0c95\u0c82\u0ca1\u0cc1\u0cb9\u0cbf\u0ca1\u0cbf\u0caf\u0cb2\u0cc1 \u0cb0\u0cc7\u0c96\u0cbe\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0cb2\u0ccd\u0cb2. \u0c85\u0c82\u0ca4\u0cc2 \u0cae\u0cc1\u0c96\u0cc7\u0cb6\u0ccd \u0cb9\u0cbe\u0c97\u0cc2 \u0c85\u0cb5\u0cb0 \u0cae\u0ca8\u0cc6\u0caf\u0cb5\u0cb0\u0cbf\u0c82\u0ca6 \u0c85\u0c82\u0ca4\u0cb0 \u0c95\u0cbe\u0caf\u0ccd\u0ca6\u0cc1\u0c95\u0cca\u0cb3\u0ccd\u0cb3\u0cb2\u0cc1 \u0cb0\u0cc7\u0c96\u0cbe \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0ca6\u0cc7 \u0c85\u0cb5\u0cb0 \u0cae\u0ca8\u0cc6\u0caf\u0cb5\u0cb0 \u0ca6\u0cc2\u0cb0\u0cb5\u0cbe\u0ca3\u0cbf \u0c95\u0cb0\u0cc6\u0caf\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c92\u0c82\u0ca6\u0cc1 \u0ca6\u0cbf\u0ca8 \u0cae\u0cbe\u0ca8\u0cb8\u0cbf\u0c95 \u0c92\u0ca4\u0ccd\u0ca4\u0ca1\u0c95\u0ccd\u0c95\u0cc6, \u0c85\u0cb8\u0ccd\u0cb5\u0cb8\u0ccd\u0ca5\u0ca4\u0cc6\u0c97\u0cc6 \u0c92\u0cb3\u0c97\u0cbe\u0c97\u0cbf\u0ca6\u0ccd\u0ca6 \u0c97\u0c82\u0ca1 \u0cae\u0cc1\u0c96\u0cc7\u0cb6\u0ccd \u0ca4\u0ca8\u0ccd\u0ca8 \u0c95\u0ccb\u0ca3\u0cc6\u0caf\u0cb2\u0ccd\u0cb2\u0cbf \u0ca8\u0cc7\u0ca3\u0cbf\u0c97\u0cc6 \u0cb6\u0cb0\u0ca3\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c95\u0cc7\u0cb5\u0cb2 \u0c8f\u0cb3\u0cc1 \u0ca4\u0cbf\u0c82\u0c97\u0cb3\u0cca\u0cb3\u0c97\u0cbe\u0c97\u0cbf \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0c98\u0c9f\u0ca8\u0cc6 \u0cb0\u0cc7\u0c96\u0cbe\u0cb3 \u0cac\u0cbe\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cc1 \u0cb9\u0ccb\u0c97\u0cbf\u0ca4\u0ccd\u0ca4\u0cc1. \u0cb9\u0ccc\u0ca6\u0cc1 \u0cb0\u0cc7\u0c96\u0cbe \u0ca4\u0ca8\u0ccd\u0ca8 \u0c9c\u0cc0\u0cb5\u0ca8\u0ca6\u0cc1\u0ca6\u0ccd\u0ca6\u0c95\u0ccd\u0c95\u0cc2 \u0caa\u0ccd\u0cb0\u0cc0\u0ca4\u0cbf\u0caf \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca6\u0cc1\u0cb0\u0ca6\u0cc3\u0cb7\u0ccd\u0c9f\u0cb5\u0c82\u0ca4\u0cc6!", "\u0c92\u0c82\u0ca6\u0cc1 \u0c8a\u0cb9\u0cbe\u0caa\u0ccb\u0cb9\u0ca6 \u0caa\u0ccd\u0cb0\u0c95\u0cbe\u0cb0 \u0cb0\u0cc7\u0c96\u0cbe \u0ca4\u0ca8\u0ccd\u0ca8 19\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca8\u0c9f \u0cb5\u0cbf\u0ca8\u0ccb\u0ca6\u0ccd \u0cae\u0cc6\u0cb9\u0ccd\u0cb0\u0cbe \u0c9c\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1! \u0cac\u0cb3\u0cbf\u0c95 \u0c88 \u0cac\u0c97\u0ccd\u0c97\u0cc6 \u0c87\u0ca6\u0cc1 \u0cb8\u0ca4\u0ccd\u0caf\u0c95\u0ccd\u0c95\u0cc6 \u0ca6\u0cc2\u0cb0\u0cb5\u0cbe\u0ca6 \u0cb5\u0cbf\u0cb7\u0caf \u0c8e\u0c82\u0ca6\u0cc1 \u0cb0\u0cc7\u0c96\u0cbe \u0cb8\u0ccd\u0caa\u0cb7\u0ccd\u0c9f\u0ca8\u0cc6 \u0c95\u0cca\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1.", "\u0caf\u0cb6\u0ccd \u0c95\u0cca\u0cb9\u0ccd\u0cb2\u0cbf \u0c9c\u0ca4\u0cc6 \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0ca6\u0cc1 \u0c97\u0cc1\u0cb2\u0ccd\u0cb2\u0cc6\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c85\u0ca6\u0cbe\u0ca6 \u0ca8\u0c82\u0ca4\u0cb0 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0c9f \u0c9c\u0cbf\u0ca4\u0cc7\u0c82\u0ca6\u0ccd\u0cb0 \u0c9c\u0ca4\u0cc6 \u0cb0\u0cc7\u0c96\u0cbe\u0c97\u0cc6 \u0cb8\u0c82\u0cac\u0c82\u0ca7 \u0c87\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc1 \u0c92\u0c82\u0ca6\u0cc1 \u0c97\u0cbe\u0cb8\u0cbf\u0cab\u0ccd.", "*\u0ca8\u0cbe\u0c97\u0cc7\u0c82\u0ca6\u0ccd\u0cb0 \u0ca4\u0ccd\u0cb0\u0cbe\u0cb8\u0cbf"], "title": "\u0cac\u0c9a\u0ccd\u0c9a\u0ca8\u0ccd, \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf \u0cb2\u0cb5\u0ccd \u0c95\u0cb9\u0cbe\u0ca8\u0cbf! \u0c9c\u0caf\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc1 \u0c97\u0cca\u0ca4\u0ccd\u0ca4\u0cbe"},
{"url": "https://www.udayavani.com/kannada/news/balcony-sandalwood-news/297258/another-name-for-friendship-is-ambi", "content": ["\u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cad\u0cbf\u0ca8\u0caf\u0ca6 \"\u0cae\u0ca3\u0ccd\u0ca3\u0cbf\u0ca8 \u0ca6\u0ccb\u0ca3\u0cbf' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbe\u0ca6 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0caf\u0cb6\u0cb8\u0ccd\u0cb5\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc6\u0c82\u0ca6\u0cc7 \u0cb9\u0cc6\u0cb8\u0cb0\u0cbe\u0ca6\u0cb5\u0cb0\u0cc1. \u0c85\u0c82\u0cac\u0cb0\u0cc0\u0cb7\u0ccd\u200c \u0ca8\u0c9f\u0ca8\u0cc6\u0caf \u0cb8\u0cbe\u0c95\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0cb0\u0cc1\u0cb5 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c, \u0c88\u0c97 \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cb5\u0cb0 \u0caa\u0cc1\u0ca4\u0ccd\u0cb0 \u0c85\u0cad\u0cbf\u0cb7\u0cc7\u0c95\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc2 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0caa\u0cb0\u0cbf\u0c9a\u0caf\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0c82\u0ca6\u0cbe\u0c95\u0ccd\u0cb7\u0ca3, \u0c95\u0ca3\u0ccd\u0ca3 \u0cae\u0cc1\u0c82\u0ca6\u0cc6 \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0ca8\u0cc7\u0cb9 \u0cac\u0cb3\u0c97 \u0c8e\u0ca6\u0ccd\u0ca6\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cc6. \u0c85\u0c82\u0cac\u0cb0\u0cc0\u0cb7\u0ccd\u200c \u0c97\u0cc1\u0ca3\u0cb5\u0cc7 \u0c85\u0c82\u0ca5\u0ca6\u0ccd\u0ca6\u0cc1.", "\u0cb8\u0ca6\u0cbe \u0c97\u0cc6\u0cb3\u0cc6\u0caf\u0cb0\u0cca\u0c82\u0ca6\u0cbf\u0c97\u0cc6 \u0c95\u0cbe\u0cb2 \u0c95\u0cb3\u0cc6\u0caf\u0cac\u0cc7\u0c95\u0cc1, \u0c95\u0cbe\u0cb2\u0cc6\u0cb3\u0cc6\u0caf\u0cac\u0cc7\u0c95\u0cc1, \u0ca8\u0c97\u0cac\u0cc7\u0c95\u0cc1, \u0ca8\u0c97\u0cbf\u0cb8\u0cac\u0cc7\u0c95\u0cc1 \u0c87\u0ca6\u0cc1 \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cb5\u0cb0 \u0c97\u0cc1\u0ca3. \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c \u0cb9\u0cc6\u0cb8\u0cb0\u0cc1 \u0cac\u0c82\u0ca6\u0cb0\u0cc6, \u0c85\u0cb2\u0ccd\u0cb2\u0cbf \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cb5\u0cb0 \u0cb9\u0cc6\u0cb8\u0cb0\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0c97\u0cb2\u0cc7\u0cac\u0cc7\u0c95\u0cc1. \u0c95\u0cbe\u0cb0\u0ca3, \u0c85\u0cb5\u0cb0\u0cbf\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cc6 \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c97\u0c9f\u0ccd\u0c9f\u0cbf \u0c97\u0cc6\u0cb3\u0cc6\u0ca4\u0ca8\u0cb5\u0cbf\u0ca6\u0cc6. \u0ca4\u0cae\u0ccd\u0cae \u0cae\u0ca4\u0ccd\u0ca4\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0c97\u0cc6\u0cb3\u0cc6\u0ca4\u0ca8\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c, \"\u0ca8\u0ca8\u0c97\u0cc6 \u0c85\u0c82\u0cac\u0cb0\u0cc0\u0cb7\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0ca4\u0ccd\u0ca4\u0cc1 \u0cb0\u0cbe\u0c9c\u0c95\u0cc0\u0caf\u0ca6 \u0c97\u0cc6\u0cb3\u0cc6\u0caf\u0ca8\u0cb2\u0ccd\u0cb2.", "\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0ca6\u0cc6\u0cb8\u0cc6\u0caf\u0cbf\u0c82\u0ca6\u0cb2\u0cc2 \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0c92\u0cb3\u0ccd\u0cb3\u0cc6\u0caf \u0c97\u0cc6\u0cb3\u0cc6\u0caf\u0cb0\u0cc1 1961 \u0cb0\u0cb2\u0ccd\u0cb2\u0cbf \u0ca8\u0cae\u0ccd\u0cae \u0c97\u0cc6\u0cb3\u0cc6\u0ca4\u0ca8 \u0cb6\u0cc1\u0cb0\u0cc1\u0cb5\u0cbe\u0caf\u0ccd\u0ca4\u0cc1. \u0ca8\u0cbe\u0ca8\u0cc1 \u0c86\u0c97 \u0cb8\u0cb0\u0cb8\u0ccd\u0cb5\u0ca4\u0cbf \u0caa\u0cc1\u0cb0\u0c82\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0cb9\u0cbe\u0cb8\u0ccd\u0c9f\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0c86 \u0cb9\u0cbe\u0cb8\u0ccd\u0c9f\u0cc6\u0cb2\u0ccd\u200c \u0caa\u0c95\u0ccd\u0c95 \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cb5\u0cb0 \u0cae\u0ca8\u0cc6 \u0c87\u0ca4\u0ccd\u0ca4\u0cc1. \u0c85\u0cb5\u0ca4\u0ccd\u0ca4\u0cbf\u0ca8\u0cbf\u0c82\u0ca6 \u0c87\u0c82\u0ca6\u0cbf\u0ca8\u0cb5\u0cb0\u0cc6\u0c97\u0cc2 \u0ca8\u0cae\u0ccd\u0cae \u0c97\u0cc6\u0cb3\u0cc6\u0ca4\u0ca8 \u0cb9\u0cbe\u0c97\u0cc7 \u0c87\u0ca6\u0cc6. \u0c85\u0c82\u0cac\u0cbf \u0cac\u0cc7\u0cb0\u0cc6 \u0caa\u0c95\u0ccd\u0cb7, \u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0caa\u0c95\u0ccd\u0cb7\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc2 \u0cb8\u0ccd\u0ca8\u0cc7\u0cb9\u0c95\u0ccd\u0c95\u0cc6 \u0cae\u0cbe\u0ca4\u0ccd\u0cb0 \u0caf\u0cbe\u0cb5\u0ca4\u0ccd\u0ca4\u0cc2 \u0ca7\u0c95\u0ccd\u0c95\u0cc6\u0caf\u0cbe\u0c97\u0cbf\u0cb2\u0ccd\u0cb2. \u0c9c\u0ca8\u0ca4\u0cbe\u0ca6\u0cb3 \u0caa\u0c95\u0ccd\u0cb7\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0\u0cc2 \u0c87\u0ca6\u0ccd\u0ca6\u0cc6\u0cb5\u0cc1.", "\u0c85\u0c82\u0cac\u0cb0\u0cc0\u0cb7\u0ccd\u200c \u0caa\u0c95\u0ccd\u0cb7 \u0cac\u0ca6\u0cb2\u0cbf\u0cb8\u0cbf, \u0cb8\u0c9a\u0cbf\u0cb5\u0cb0\u0cbe\u0ca6\u0cb0\u0cc2 \u0cb8\u0cb9 \u0ca8\u0ca8\u0ccd\u0ca8 \u0cb9\u0ccb\u0c9f\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cc7 \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0c86 \u0caa\u0c95\u0ccd\u0cb7, \u0c88 \u0caa\u0c95\u0ccd\u0cb7\u0ca6\u0cb5\u0cb0\u0cc1 \u0c8e\u0c82\u0cac\u0cc1\u0ca6\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cc6\u0ca1\u0cc6 \u0c92\u0cb3\u0ccd\u0cb3\u0cc6\u0caf \u0c97\u0cc6\u0cb3\u0cc6\u0caf\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0c97\u0cc6\u0cb3\u0cc6\u0ca4\u0ca8\u0ca6 \u0cac\u0c97\u0ccd\u0c97\u0cc6 \u0c8e\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0cb8\u0cbe\u0cb2\u0ca6\u0cc1. \u0c85\u0c82\u0cac\u0cb0\u0cc0\u0cb7\u0ccd\u200c\u0c97\u0cc6 \u0ca8\u0cbe\u0ca8\u0cc1 \"\u0cae\u0ca3\u0ccd\u0ca3\u0cbf\u0ca8 \u0ca6\u0ccb\u0ca3\u0cbf' \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0cc6. \u0c85\u0c82\u0ca6\u0cbf\u0ca8\u0cbf\u0c82\u0ca6 \"\u0c97\u0ccc\u0ca1\u0ccd\u0cb0\u0cc1' \u0c9a\u0cbf\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cc6.", "\u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95, \u0c85\u0cb5\u0cb0\u0cc1 \u0ca8\u0c9f \u0c8e\u0c82\u0cac \u0cae\u0cbe\u0ca4\u0cc1 \u0ca8\u0cae\u0ccd\u0cae \u0ca8\u0ca1\u0cc1\u0cb5\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc7 \u0c87\u0cb2\u0ccd\u0cb2. \u0c97\u0cc6\u0cb3\u0cc6\u0ca4\u0ca8\u0ca6\u0cb2\u0ccd\u0cb2\u0cc7 \u0cb9\u0ccb\u0c97\u0ccb, \u0cac\u0cbe\u0cb0\u0ccb \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6. \u0c85\u0c82\u0ca4\u0cb9 \u0c92\u0cb3\u0ccd\u0cb3\u0cc6\u0caf \u0c97\u0cc6\u0cb3\u0cc6\u0ca4\u0ca8 \u0ca8\u0cae\u0ccd\u0cae\u0ca6\u0cc1. \u0c92\u0cae\u0ccd\u0cae\u0cc6 \u0c85\u0c82\u0cac\u0cb0\u0cc0\u0cb7\u0ccd\u200c \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cbe\u0c97, \u0ca8\u0ca8\u0ccd\u0ca8 \u0cae\u0c97 \u0cb8\u0c82\u0ca6\u0cc7\u0cb6\u0ccd\u200c\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0cb8\u0cbf, \"\u0ca8\u0cbe\u0ca8\u0cc1 \u0cae\u0c97\u0ca8\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0c95\u0ccd\u0c95\u0cc6 \u0caa\u0cb0\u0cbf\u0c9a\u0caf\u0cbf\u0cb8\u0cac\u0cc7\u0c95\u0cc6\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0cae\u0c97\u0ca8 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cc0\u0ca8\u0cc7 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0caa\u0ccd\u0caa' \u0c85\u0c82\u0ca6\u0cbe\u0c97, \u0ca8\u0ca8\u0ccd\u0ca8 \u0cae\u0c97 \u0cb8\u0c82\u0ca6\u0cc7\u0cb6\u0ccd\u200c \u0c85\u0cb7\u0ccd\u0c9f\u0cc7 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0c92\u0caa\u0ccd\u0caa\u0cbf, \u0c88\u0c97 \"\u0c85\u0cae\u0cb0\u0ccd\u200c' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6.", "\u0c85\u0cad\u0cbf\u0cb7\u0cc7\u0c95\u0ccd\u200c \u0c92\u0cb3\u0ccd\u0cb3\u0cc6\u0caf \u0cb9\u0cc1\u0ca1\u0cc1\u0c97. \u0c85\u0cb5\u0ca8\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0cac\u0ccd\u0caf\u0cbe\u0ca8\u0cb0\u0ccd\u200c \u0cae\u0cc2\u0cb2\u0c95 \u0caa\u0cb0\u0cbf\u0c9a\u0caf\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c96\u0cc1\u0cb7\u0cbf\u0caf \u0cb5\u0cbf\u0cb7\u0caf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c. \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cad\u0cbf\u0ca8\u0caf\u0ca6\u0cb2\u0ccd\u0cb2\u0cbf \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cca\u0cb0\u0c9f\u0cbe\u0c97, \u0cae\u0cca\u0ca6\u0cb2\u0cc1 \u0cac\u0cc7\u0ca1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0c82\u0ca4\u0cc6. \"\u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0cb9\u0cca\u0cb0\u0c9f\u0cbe\u0c97, \u0cae\u0cca\u0ca6\u0cb2\u0cc1 \u0cac\u0cc7\u0ca1 \u0c85\u0c82\u0ca6\u0cb5\u0cb0\u0cc1 \u0c85\u0cb5\u0cb0\u0cc7.", "\u0ca8\u0cc0\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cc0\u0caf, \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1, \u0cb8\u0cbf\u0ca8\u0cbf\u0cae\u0cbe \u0cb8\u0cb9\u0cb5\u0cbe\u0cb8 \u0cac\u0cc7\u0ca1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cc7\u0cac\u0cc7\u0c95\u0cc1 \u0c85\u0c82\u0ca4 \u0ca8\u0cbf\u0cb0\u0ccd\u0ca7\u0cbe\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c95\u0cc6\u0cc2\u0ca8\u0cc6\u0c97\u0cc6 \u0c85\u0c82\u0cac\u0cb0\u0cc0\u0cb6\u0ccd\u200c \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0cb8\u0cb0\u0cbf, \"\u0cae\u0ca3\u0ccd\u0ca3\u0cbf\u0ca8 \u0ca6\u0ccb\u0ca3\u0cbf' \u0c9a\u0cbf\u0ca4\u0ccd\u0cb0 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cc6\u0cb5\u0cc1. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c8e\u0cac\u0cbf\u0cb8\u0cbf\u0ca1\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0c82\u0cac\u0cb0\u0cc0\u0cb6\u0ccd\u200c \u0cb9\u0cc0\u0cb0\u0ccb \u0c86\u0ca6\u0cb0\u0cc2, \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c85\u0cb5\u0cb0\u0cc7 \u0cae\u0cc1\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0cae\u0cbe\u0ca1\u0cbf\u0ca6\u0cb0\u0cc1.", "\u0cb9\u0c82\u0cb8\u0cb2\u0cc7\u0c96 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0cb8\u0cbf, \u0cb8\u0c82\u0c97\u0cc0\u0ca4 \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1. \u0c9a\u0cbf\u0ca4\u0ccd\u0cb0\u0ca6 \u0c90\u0ca6\u0cc2 \u0cb9\u0cbe\u0ca1\u0cc1\u0c97\u0cb3\u0cc1 \u0cb8\u0cc2\u0caa\u0cb0 \u0cb9\u0cbf\u0c9f\u0ccd\u200c \u0c86\u0ca6\u0cb5\u0cc1. \u0c9a\u0cbf\u0ca4\u0ccd\u0cb0 \u0ca8\u0cc2\u0cb0\u0cc1 \u0ca6\u0cbf\u0ca8 \u0c93\u0ca1\u0cbf\u0ca4\u0ccd\u0ca4\u0cc1. \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0ca8\u0c97\u0cc6 \u0c8f\u0ca8\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0c85\u0cb5\u0cb0 \u0cae\u0c97\u0ca8\u0ca8\u0ccd\u0ca8 \u0cb9\u0cc0\u0cb0\u0ccb \u0cae\u0cbe\u0ca1\u0cbf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0ca3 \u0c85\u0c82\u0ca6\u0cc6. \u0c85\u0cb5\u0cb0\u0cc1 \u0c92\u0caa\u0ccd\u0caa\u0cbf, \u0c85\u0cad\u0cbf\u0cb7\u0cc7\u0c95\u0ccd\u200c \u0c85\u0cad\u0cbf\u0ca8\u0caf\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0cb5 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6' \u0c8e\u0c82\u0ca6\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c.", "\u0c85\u0cae\u0cb0\u0cb5\u0cbe\u0ca6 \u0c95\u0ca5\u0cc6-\u0c9a\u0cbf\u0ca4\u0ccd\u0cb0:\u00a0\u0c85\u0cad\u0cbf\u0cb7\u0cc7\u0c95\u0ccd\u200c \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0cc0\u0ca8\u0cbf \u0c8e\u0c82\u0ca6\u0cbe\u0c97 \u0c85\u0c82\u0cac\u0cb0\u0cc0\u0ca7\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cc1\u0cae\u0cb2\u0ca4\u0cbe \u0c87\u0cac\u0ccd\u0cac\u0cb0\u0cc2, \"\u0ca8\u0cbe\u0cb5\u0cc1 \u0caf\u0cbe\u0cb5\u0cc1\u0ca6\u0c95\u0ccd\u0c95\u0cc2 \u0c8e\u0c82\u0c9f\u0ccd\u0cb0\u0cbf \u0c86\u0c97\u0cb2\u0ccd\u0cb2. \u0c85\u0cb5\u0ca8\u0cc1 \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0ca6 \u0cb9\u0cc0\u0cb0\u0ccb. \u0ca8\u0cc0\u0cb5\u0cc1 \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1' \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0c82\u0ca4\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0cae\u0cbe\u0ca4\u0ca8\u0cbe\u0ca1\u0cc1 \u0c85\u0cb5\u0cb0\u0cc1, \"\u0ca8\u0cbe\u0ca8\u0cc6\u0cc2\u0cac\u0ccd\u0cac \u0ca8\u0cbf\u0cb0\u0ccd\u0cae\u0cbe\u0caa\u0c95\u0ca8\u0cbe\u0c97\u0cbf, \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0ca6 \u0cb9\u0cc0\u0cb0\u0ccb \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6, \u0c85\u0cad\u0cbf\u0cb7\u0cc7\u0c95\u0ccd\u200c \u0c85\u0cb5\u0cb0\u0cbf\u0c97\u0cc6 \u0c92\u0c82\u0ca6\u0cc1 \u0c9a\u0cc6\u0c95\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc6.", "\u0c86 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c85\u0cb2\u0ccd\u0cb2\u0cc7 \u0c87\u0ca6\u0ccd\u0ca6 \u0c85\u0c82\u0cac\u0cb0\u0cc0\u0cb7\u0ccd\u200c, \"\u0cb2\u0ccb \u0c85\u0cb5\u0ca8\u0cbf\u0c97\u0ccd\u0caf\u0cbe\u0c95\u0ccb \u0c9a\u0cc6\u0c95\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0caf\u0ccb, \u0ca8\u0c82\u0c97\u0cc6 \u0c95\u0cc6\u0cc2\u0ca1\u0ccb ...' \u0c8e\u0c82\u0ca6\u0cb0\u0cc1. \u0c86\u0c97, \u0c9a\u0cc6\u0c95\u0ccd\u200c \u0caa\u0ca1\u0cc6\u0ca6\u0cbf\u0ca6\u0ccd\u0ca6 \u0c85\u0cad\u0cbf\u0cb7\u0cc7\u0c95\u0ccd\u200c, \u0ca4\u0c95\u0ccd\u0cb7\u0ca3 \u0c85\u0cb5\u0cb0 \u0ca4\u0c82\u0ca6\u0cc6\u0c97\u0cc6 \u0c95\u0cc6\u0cc2\u0ca1\u0cb2\u0cc1 \u0cb9\u0ccb\u0ca6\u0cbe\u0c97, \u0c86 \u0c9a\u0cc6\u0c95\u0ccd\u200c \u0c85\u0ca8\u0ccd\u0ca8\u0cc1 \u0ca8\u0cbf\u0ca8\u0ccd\u0ca8\u0cae\u0ccd\u0cae\u0ca8\u0cbf\u0c97\u0cc6 \u0c95\u0cc6\u0cc2\u0ca1\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0cac\u0cbf\u0c9f\u0ccd\u0c9f\u0cb0\u0cc1. \u0c85\u0c82\u0cac\u0cb0\u0cc0\u0cb6\u0ccd\u200c \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0ca3\u0c95\u0ccd\u0c95\u0cc6 \u0c86\u0cb8\u0cc6 \u0caa\u0c9f\u0ccd\u0c9f\u0cb5\u0cb0\u0cc7 \u0c85\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0caa\u0ccd\u0caa \u0c85\u0c82\u0ca6\u0ccd\u0cb0\u0cc1. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6, \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cad\u0cb0\u0ccd\u0c9c\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "\u0ca8\u0ca8\u0c97\u0cc6 \u0c85\u0c82\u0cac\u0cb0\u0cc0\u0cb7\u0ccd\u200c \u0caa\u0cc1\u0ca4\u0ccd\u0cb0\u0ca8\u0ca8\u0ccd\u0ca8\u0cc1 \u0cb9\u0cc0\u0cb0\u0ccb \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0c82\u0ca4 \u0c85\u0ca8\u0cbf\u0cb8\u0cbf\u0ca6\u0cbe\u0c97, \u0cae\u0cca\u0ca6\u0cb2\u0cc1 \u0c95\u0cbe\u0ca1\u0cbf\u0ca6\u0ccd\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cb8\u0cbf\u0c97\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1. \u0c92\u0c82\u0ca6\u0cbf\u0cac\u0ccd\u0cac\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cac\u0c82\u0ca6\u0cc1, \u0c95\u0ca5\u0cc6 \u0cb9\u0cc7\u0cb3\u0cbf \u0c86\u0cae\u0cc7\u0cb2\u0cc6 \u0c85\u0cb5\u0cb0\u0cc1 \u0ca8\u0cbe\u0ca8\u0cbe \u0c95\u0cbe\u0cb0\u0ca3\u0c97\u0cb3\u0cbf\u0c82\u0ca6 \u0cb9\u0cca\u0cb0 \u0ca8\u0ca1\u0cc6\u0ca6\u0cb0\u0cc1. \u0c86\u0ca6\u0cb0\u0cc6, \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cac\u0cc7\u0c95\u0cc1 \u0c8e\u0c82\u0cac \u0cb9\u0cc1\u0ca1\u0cc1\u0c95\u0cbe\u0c9f\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0c86\u0c97 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc7 \u0ca8\u0cbe\u0c97\u0cb6\u0cc7\u0c96\u0cb0\u0ccd\u200c. \u0ca8\u0cbf\u0c9c\u0cb5\u0cbe\u0c97\u0cbf\u0caf\u0cc2 \u0ca8\u0cbe\u0ca8\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cbf\u0c82\u0ca4\u0cb2\u0cc2 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6\u0caf\u0cc7 \u0cb8\u0cbf\u0c95\u0ccd\u0c95\u0cbf\u0ca4\u0cc1.", "\u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0c87\u0ca6\u0cc1 \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cad\u0cbf\u0cb7\u0cc7\u0c95\u0ccd\u200c\u0c97\u0cc6 \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0ccb\u0ca6\u0cc7 \u0c85\u0ca6\u0cc3\u0cb7\u0ccd\u0c9f. \u0c85\u0c82\u0ca5\u0ca6\u0cb0\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0ca4\u0c82\u0ca1 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c85\u0ca6\u0cc3\u0cb7\u0ccd\u0c9f. \u0ca8\u0cbe\u0ca8\u0cc1 \u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0cb9\u0cc7\u0cb3\u0cbf\u0ca6 \u0c92\u0ca8\u0ccd\u200c\u0cb2\u0cc8\u0ca8\u0ccd\u200c \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0cc6. \u0c95\u0cc6\u0cc2\u0ca8\u0cc6\u0c97\u0cc6 \u0c9a\u0cc6\u0ca8\u0ccd\u0ca8\u0cc8\u0ca8 \u0c95\u0cc6\u0cb2\u0cb5\u0cc1 \u0cac\u0cb0\u0cb9\u0c97\u0cbe\u0cb0\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0cb8\u0cbf, \u0cb8\u0cbe\u0c95\u0cb7\u0ccd\u0c9f\u0cc1 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cbf, \u0c95\u0ca5\u0cc6\u0c97\u0cc6\u0cc2\u0c82\u0ca6\u0cc1 \u0c85\u0c82\u0ca4\u0cbf\u0cae \u0cb0\u0cc2\u0caa \u0c95\u0cc6\u0cc2\u0c9f\u0ccd\u0c9f\u0cc1 \u0cb6\u0cc1\u0cb0\u0cc1\u0cb5\u0cbf\u0c97\u0cc6 \u0cb8\u0cbf\u0ca6\u0ccd\u0ca7\u0cb5\u0cbe\u0ca6\u0cc6.", "\u0c88\u0c97\u0cbe\u0c97\u0cb2\u0cc7 \u0c8e\u0cb2\u0ccd\u0cb2\u0cb5\u0cc2 \u0cb0\u0cc6\u0ca1\u0cbf\u0caf\u0cbe\u0c97\u0cbf\u0ca6\u0cc6. \u0cb8\u0c82\u0cad\u0cbe\u0cb7\u0ca3\u0cc6 \u0c85\u0c82\u0ca4\u0cbf\u0cae \u0cb9\u0c82\u0ca4\u0ca6\u0cb2\u0ccd\u0cb2\u0cbf\u0ca6\u0cc6. \u0c95\u0ca5\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb8\u0cc1\u0cae\u0cb2\u0ca4\u0cbe, \u0c85\u0c82\u0cac\u0cb0\u0cc0\u0cb7\u0ccd\u200c, \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c95\u0cc1\u0cb3\u0cbf\u0ca4\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf \u0cb8\u0c82\u0c97\u0cc0\u0ca4\u0cb5\u0cbf\u0ca6\u0cc6. \u0cb8\u0ca4\u0ccd\u0caf\u0cb9\u0cc6\u0c97\u0ca1\u0cc6 \u0c9b\u0cbe\u0caf\u0cbe\u0c97\u0ccd\u0cb0\u0cb9\u0ca3 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1 \u0cb8\u0cbf\u0c95\u0ccd\u0c95\u0cbf\u0cb0\u0cc1\u0cb5 \u0c96\u0cc1\u0cb7\u0cbf \u0c87\u0ca6\u0cc6. \u0ca4\u0cbe\u0caf\u0cbf \u0c9a\u0cbe\u0cae\u0cc1\u0c82\u0ca1\u0cc7\u0cb6\u0ccd\u0cb5\u0cb0\u0cbf \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c92\u0cb3\u0ccd\u0cb3\u0cc6\u0caf\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb3\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6\u0caf\u0cc2 \u0c87\u0ca6\u0cc6' \u0c8e\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c."], "title": "\u0c97\u0cc6\u0cb3\u0cc6\u0ca4\u0ca8\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb9\u0cc6\u0cb8\u0cb0\u0cc7 \u0c85\u0c82\u0cac\u0cbf"},
{"url": "https://www.udayavani.com/kannada/news/%E0%B2%B0%E0%B2%BE%E0%B2%B7%E0%B3%8D%E0%B2%9F%E0%B3%8D%E0%B2%B0%E0%B3%80%E0%B2%AF/82867/%E0%B2%A6%E0%B3%81%E0%B2%AC%E0%B2%BE%E0%B2%B0%E0%B2%BF-%E0%B2%9A%E0%B2%B2%E0%B2%A8%E0%B2%9A%E0%B2%BF%E0%B2%A4%E0%B3%8D%E0%B2%B0%E0%B2%97%E0%B2%B3%E0%B3%81", "content": ["\"\u0cac\u0cbe\u0cb9\u0cc1\u0cac\u0cb2\u0cbf' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc2 \u0cb9\u0cbf\u0c82\u0ca6\u0cbf\u0ca8 \u0c95\u0ccb\u0c9f\u0cbf\u0c97\u0c9f\u0ccd\u0c9f\u0cb2\u0cc6 \u0cb5\u0cc6\u0c9a\u0ccd\u0c9a\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1, 250 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0cb0\u0cc1\u0cb5 \u0cac\u0cb9\u0cc1\u0cad\u0cbe\u0cb7\u0cbe \u0c9a\u0cbf\u0ca4\u0ccd\u0cb0 \"\u0cac\u0cbe\u0cb9\u0cc1\u0cac\u0cb2\u0cbf' \u0c87\u0ca6\u0cc0\u0c97 \u0cad\u0cbe\u0cb0\u0cc0 \u0cb8\u0cc1\u0ca6\u0ccd\u0ca6\u0cbf\u0cae\u0cbe\u0ca1\u0cbf\u0ca6\u0cc6. \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cc7 \u0cac\u0cbe\u0cb9\u0cc1\u0cac\u0cb2\u0cbf \u0c85\u0ca4\u0cbf \u0ca6\u0cc1\u0cac\u0cbe\u0cb0\u0cbf \u0cb5\u0cc6\u0c9a\u0ccd\u0c9a\u0ca6 \u0c9a\u0cbf\u0ca4\u0ccd\u0cb0 \u0c8e\u0c82\u0cac \u0c95\u0cc0\u0cb0\u0ccd\u0ca4\u0cbf \u0cb9\u0cca\u0c82\u0ca6\u0cbf\u0ca6\u0cc6. \u0c88 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c85\u0ca6\u0ccd\u0ca7\u0cc2\u0cb0\u0cbf \u0c9a\u0cbf\u0ca4\u0ccd\u0cb0\u0c97\u0cb3 \u0c95\u0cc1\u0cb0\u0cbf\u0ca4 \u0cb5\u0cbf\u0cb5\u0cb0\u0c97\u0cb3\u0cc1 \u0c87\u0cb2\u0ccd\u0cb2\u0cbf\u0cb5\u0cc6.", "\u0c8e\u0c82\u0ca6\u0cbf\u0cb0\u0ca8\u0ccd\u200c: 132 \u0c95\u0ccb\u0c9f\u0cbf", "", "\u0cb8\u0ca8\u0ccd\u200c \u0c97\u0ccd\u0cb0\u0cc2\u0caa\u0ccd\u200c \u0c92\u0ca1\u0cc6\u0ca4\u0ca8 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0c95\u0cb2\u0cbe\u0ca8\u0cbf\u0ca7\u0cbf \u0cae\u0cbe\u0cb0\u0ca8\u0ccd\u200c \u0c85\u0cb5\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9a\u0cbf\u0ca4\u0ccd\u0cb0 \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0 \u0c8e\u0c82\u0ca6\u0cbf\u0cb0\u0ca8\u0ccd\u200c. \u0c96\u0ccd\u0caf\u0cbe\u0ca4 \u0ca8\u0c9f \u0cb0\u0c9c\u0ca8\u0cc0\u0c95\u0cbe\u0c82\u0ca4\u0ccd\u200c \u0cae\u0ca4\u0ccd\u0ca4\u0cc1 \u0c90\u0cb6\u0ccd\u0cb5\u0cb0\u0ccd\u0caf\u0cbe \u0cb0\u0cc8 \u0cac\u0c9a\u0ccd\u0c9a\u0ca8\u0ccd\u200c \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0c8e\u0cb8\u0ccd\u200c.\u0cb6\u0c82\u0c95\u0cb0\u0ccd\u200c \u0c85\u0cb5\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cac\u0cbe\u0cb9\u0cc1\u0cac\u0cb2\u0cbf \u0c9a\u0cbf\u0ca4\u0ccd\u0cb0\u0ca6 \u0ca4\u0cc6\u0cb0\u0cc6\u0c95\u0cbe\u0ca3\u0cc1\u0cb5\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6, \u0c8e\u0c82\u0ca6\u0cbf\u0cb0\u0ca8\u0ccd\u200c \u0c85\u0ca4\u0cbf \u0ca6\u0cc1\u0cac\u0cbe\u0cb0\u0cbf \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. 2010\u0cb0\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 \u0ca4\u0cc6\u0cb0\u0cc6\u0c95\u0c82\u0ca1\u0cbf\u0ca6\u0ccd\u0ca6\u0cc1 132 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0ccd\u0caf\u0caf\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \u0cb0\u0cca\u0cac\u0cc6\u0cc2\u0c9f\u0ccd\u200c \u0cae\u0ca4\u0ccd\u0ca4\u0cc1 \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cbf \u0cb0\u0cca\u0cac\u0cc6\u0cc2 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 \u0ca1\u0cac\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0cb5\u0cc8\u0cb5\u0cbf\u0ca7\u0ccd\u0caf\u0cae\u0caf \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c, \u0cb5\u0cbf\u0cb6\u0cc1\u0cb5\u0cb2\u0ccd\u200c \u0c8e\u0cab\u0cc6\u0c95\u0ccd\u0c9f\u0ccd\u0c97\u0cb3\u0cbf\u0c97\u0cbe\u0c97\u0cbf \u0c95\u0ccb\u0c9f\u0cbf\u0c97\u0c9f\u0ccd\u0c9f\u0cb2\u0cc6 \u0cb0\u0cc2\u0caa\u0cbe\u0caf\u0cbf\u0caf\u0ca8\u0ccd\u0ca8\u0cc1 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0caf\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c95\u0cc6\u0caf\u0cb2\u0ccd\u0cb2\u0cc2 \u0cae\u0cc1\u0c82\u0ca6\u0cbf\u0ca6\u0ccd\u0ca6\u0cc1 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 256 \u0c95\u0ccb\u0c9f\u0cbf \u0cb0\u0cc2. \u0c97\u0cb3\u0cbf\u0cb8\u0cbf\u0ca6\u0cc6 \u0c8e\u0ca8\u0ccd\u0ca8\u0cb2\u0cbe\u0c97\u0cbf\u0ca6\u0cc6.", "\u0cb0\u0cbe \u0c92\u0ca8\u0ccd\u200c : 125 \u0c95\u0ccb\u0c9f\u0cbf", "", "\u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c85\u0ca6\u0ccd\u0ca7\u0cc2\u0cb0\u0cbf \u0c9a\u0cbf\u0ca4\u0ccd\u0cb0. \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \u0c85\u0ca4\u0cbf \u0ca6\u0cc1\u0cac\u0cbe\u0cb0\u0cbf \u0cac\u0c9c\u0cc6\u0c9f\u0ccd\u200c\u0ca8 \u0c9a\u0cbf\u0ca4\u0ccd\u0cb0. 2011\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0c9f \u0cb6\u0cbe\u0cb0\u0cc1\u0c96\u0ccd\u200c \u0c96\u0cbe\u0ca8\u0ccd\u200c \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0c97\u0ccc\u0cb0\u0cbf \u0c96\u0cbe\u0ca8\u0ccd\u200c \u0c85\u0cb5\u0cb0\u0cc1 125 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0ca4\u0ccd\u0cb0 \u0cb5\u0ca8\u0ccd\u0ca8\u0cc1 \u0c85\u0ca8\u0cc1\u0cad\u0cb5\u0ccd\u200c \u0cb8\u0cbf\u0ca8\u0ccd\u0cb9\u0cbe \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1, \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf \u0cb6\u0cbe\u0cb0\u0cc1\u0c96\u0ccd\u200c \u0c96\u0cbe\u0ca8\u0ccd\u200c, \u0c95\u0cb0\u0cc0\u0ca8\u0cbe \u0c95\u0caa\u0cc2\u0cb0\u0ccd\u200c, \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb0\u0cbe\u0c82\u0caa\u0cbe\u0cb2\u0ccd\u200c \u0cae\u0cca\u0ca6\u0cb2\u0cbe\u0ca6 \u0cb5\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0\u0ca6 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c, \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c , \u0cb5\u0cbf\u0cb5\u0cbf\u0ca7 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cbe\u0c97\u0cbf \u0cb9\u0cb2\u0cb5\u0cbe\u0cb0\u0cc1 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0c9a\u0cbf\u0ca4\u0ccd\u0cb0 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf 240 \u0c95\u0ccb\u0c9f\u0cbf \u0cb0\u0cc2. \u0c97\u0cb3\u0cbf\u0cb8\u0cbf\u0ca4\u0ccd\u0ca4\u0cc1.", "\u0ca7\u0cc2\u0cae\u0ccd\u200c 3 : 125 \u0c95\u0ccb\u0c9f\u0cbf", "", "\u0c86\u0ca6\u0cbf\u0ca4\u0ccd\u0caf \u0c9a\u0ccb\u0caa\u0ccd\u0cb0\u0cbe \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c85\u0ca6\u0ccd\u0ca7\u0cc2\u0cb0\u0cbf \u0c9a\u0cbf\u0ca4\u0ccd\u0cb0. \u0caa\u0ca1\u0ccd\u0ca1\u0cc6\u0c97\u0cb3 \u0cae\u0ca8\u0c97\u0cc6\u0ca6\u0ccd\u0ca6 \u0c9a\u0cbf\u0ca4\u0ccd\u0cb0\u0cb5\u0cc2 \u0cb9\u0ccc\u0ca6\u0cc1. \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb5\u0cbf\u0c9c\u0caf\u0ccd\u200c \u0c95\u0cc3\u0cb7\u0ccd\u0ca3 \u0c86\u0c9a\u0cbe\u0cb0\u0ccd\u0caf \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0c85\u0cad\u0cbf\u0cb7\u0cc7\u0c95\u0ccd\u200c \u0cac\u0c9a\u0ccd\u0c9a\u0ca8\u0ccd\u200c, \u0c95\u0ca4\u0ccd\u0cb0\u0cc0\u0ca8\u0cbe \u0c95\u0cc8\u0cab\u0ccd, \u0c89\u0ca6\u0caf\u0ccd\u200c \u0c9a\u0ccb\u0caa\u0ccd\u0cb0\u0cbe \u0cae\u0ca4\u0ccd\u0ca4\u0cbf\u0ca4\u0cb0\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0 2013\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0c92\u0c9f\u0ccd\u0c9f\u0cc1 125 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0ccd\u0caf\u0caf\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0ca5\u0ccd\u0cb0\u0cbf\u0cb2\u0ccd\u0cb2\u0cb0\u0ccd\u200c-\u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c9a\u0cbf\u0ca4\u0ccd\u0cb0\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0c85\u0ca6\u0cb0 \u0cb5\u0cc6\u0c9a\u0ccd\u0c9a\u0cb5\u0cc2 \u0c85\u0ca4\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0c88 \u0c9a\u0cbf\u0ca4\u0ccd\u0cb0\u0cb5\u0cc2 \u0ca4\u0cc6\u0cb0\u0cc6\u0c95\u0c82\u0ca1\u0cbf\u0ca6\u0ccd\u0ca6\u0cc1, \u0c97\u0cb3\u0cbf\u0c95\u0cc6\u0caf\u0cb2\u0ccd\u0cb2\u0cbf \u0cb9\u0cb2\u0cb5\u0cc1 \u0c9f\u0cbe\u0caa\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c87\u0ca6\u0cc1 \u0cae\u0cc0\u0cb0\u0cbf\u0cb8\u0cbf\u0ca4\u0ccd\u0ca4\u0cc1. \u0c88 \u0c9a\u0cbf\u0ca4\u0ccd\u0cb0 \u0c92\u0c9f\u0ccd\u0c9f\u0cc1 542 \u0c95\u0ccb\u0c9f\u0cbf \u0cb0\u0cc2. \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca4\u0ccd\u0ca4\u0cc1.", "\u0c95\u0ccb\u0c9a\u0ccd\u0c9a\u0ca1\u0caf\u0ca8\u0ccd\u200c: 120 \u0c95\u0ccb\u0c9f\u0cbf", "", "\u0c96\u0ccd\u0caf\u0cbe\u0ca4 \u0ca8\u0c9f \u0cb0\u0c9c\u0ca8\u0cc0\u0c95\u0cbe\u0c82\u0ca4\u0ccd\u200c \u0c85\u0cb5\u0cb0 \u0ca6\u0cc1\u0cac\u0cbe\u0cb0\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc1. \u0c87\u0ca6\u0cc6\u0cc2\u0c82\u0ca6\u0cc1 \u0ca4\u0cae\u0cbf\u0cb3\u0cc1 3\u0ca1\u0cbf \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0cc1\u0ca8\u0cbf\u0cb2\u0ccd\u200c \u0cb2\u0cc1\u0cb2\u0ccd\u0cb2\u0cbe, \u0cb8\u0cc1\u0c82\u0ca6\u0cb0 \u0cae\u0cc1\u0cb0\u0cb3\u0cbf \u0cae\u0ca8\u0ccb\u0cb9\u0cb0\u0ccd\u200c \u0c85\u0cb5\u0cb0\u0cc1 2014\u0cb0\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb0\u0c9c\u0ca8\u0cc0\u0c95\u0cbe\u0c82\u0ca4\u0ccd\u200c \u0caa\u0cc1\u0ca4\u0ccd\u0cb0\u0cbf, \u0cb8\u0ccc\u0c82\u0ca6\u0cb0\u0ccd\u0caf \u0c85\u0cb5\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf \u0cb0\u0c9c\u0ca8\u0cc0\u0c95\u0cbe\u0c82\u0ca4\u0ccd\u200c, \u0ca6\u0cc0\u0caa\u0cbf\u0c95\u0cbe \u0caa\u0ca1\u0cc1\u0c95\u0ccb\u0ca3\u0cc6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0ca6\u0ccd\u0ca6\u0cb0\u0cc1. \u0c87\u0ca1\u0cc0 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf 125 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0ca4\u0cc6\u0cb0\u0cc6\u0c95\u0c82\u0ca1\u0cbf\u0ca4\u0ccd\u0ca4\u0cc1. \u0c88 \u0c9a\u0cbf\u0ca4\u0ccd\u0cb0 120 \u0c95\u0ccb\u0c9f\u0cbf \u0cb0\u0cc2. \u0cb8\u0c82\u0caa\u0cbe\u0ca6\u0ca8\u0cc6 \u0cae\u0cbe\u0ca1\u0cbf\u0ca4\u0ccd\u0ca4\u0cc1.", "\u0c95\u0ca8\u0ccd\u0ca8\u0ca1\u0ca6 \u0c85\u0ca4\u0cbf \u0ca6\u0cc1\u0cac\u0cbe\u0cb0\u0cbf \u0c9a\u0cbf\u0ca4\u0ccd\u0cb0 \u0caf\u0cbe\u0cb5\u0cc1\u0ca6\u0cc1?", "\u0c95\u0ccd\u0cb0\u0cbe\u0c82\u0ca4\u0cbf\u0cb5\u0cc0\u0cb0 \u0cb8\u0c82\u0c97\u0cc6\u0cc2\u0cb3\u0ccd\u0cb3\u0cbf \u0cb0\u0cbe\u0caf\u0ca3\u0ccd\u0ca3: 20 \u0c95\u0ccb\u0c9f\u0cbf", "", "\u0c95\u0ca8\u0ccd\u0ca8\u0ca1\u0ca6 \u0c85\u0ca4\u0ccd\u0caf\u0c82\u0ca4 \u0c85\u0ca4\u0cc0 \u0cb9\u0cc6\u0c9a\u0ccd\u0c9a\u0cc1 \u0cac\u0c9c\u0cc6\u0c9f\u0ccd\u0c9f\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cb0\u0cc6 \u0c85\u0ca6\u0cc1 \u0ca6\u0cb0\u0ccd\u0cb6\u0ca8\u0ccd\u200c \u0c85\u0cad\u0cbf\u0ca8\u0caf\u0ca6 \"\u0c95\u0ccd\u0cb0\u0cbe\u0c82\u0ca4\u0cbf\u0cb5\u0cc0\u0cb0 \u0cb8\u0c82\u0c97\u0cc6\u0cc2\u0cb3\u0ccd\u0cb3\u0cbf \u0cb0\u0cbe\u0caf\u0ca3\u0ccd\u0ca3'. \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0cb8\u0cc7\u0ca8\u0cbe\u0ca8\u0cbf \u0cb0\u0cbe\u0caf\u0ca3\u0ccd\u0ca3\u0ca8 \u0c95\u0cc1\u0cb0\u0cbf\u0ca4 \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca4\u0c97\u0cc1\u0cb2\u0cbf\u0ca6 \u0cac\u0c9c\u0cc6\u0c9f\u0ccd\u200c 20 \u0c95\u0ccb\u0c9f\u0cbf\u0c97\u0cc2 \u0cb9\u0cc6\u0c9a\u0ccd\u0c9a\u0cc1. \u0cac\u0cc6\u0cb3\u0c97\u0cbe\u0cb5\u0cbf\u0caf \u0c86\u0ca8\u0c82\u0ca6\u0ccd\u200c \u0c85\u0caa\u0ccd\u0caa\u0cc1\u0c97\u0ccb\u0cb3\u0ccd\u200c \u0ca8\u0cbf\u0cb0\u0ccd\u0cae\u0cbf\u0cb8\u0cbf, \u0ca8\u0cbe\u0c97\u0ca3\u0ccd\u0ca3 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c88 \u0c9a\u0cbf\u0ca4\u0ccd\u0cb0 2012\u0cb0 \u0ca8\u0cb5\u0cc6\u0c82\u0cac\u0cb0\u0ccd\u200c \u0c92\u0c82\u0ca6\u0cb0\u0c82\u0ca6\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c9a\u0cbf\u0ca4\u0ccd\u0cb0\u0cb5\u0cc1 \u0caf\u0cb6\u0cb8\u0ccd\u0cb5\u0cbf \u0ca8\u0cc2\u0cb0\u0cc1 \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0caa\u0cc2\u0cb0\u0cc8\u0cb8\u0cbf\u0ca6\u0ccd\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, 30 \u0c95\u0ccb\u0c9f\u0cbf \u0cb0\u0cc2. \u0cb8\u0c82\u0caa\u0cbe\u0ca6\u0cbf\u0cb8\u0cc1\u0cb5\u0cb2\u0ccd\u0cb2\u0cbf \u0caf\u0cb6\u0cb8\u0ccd\u0cb5\u0cbf\u0caf\u0cbe\u0caf\u0cbf\u0ca4\u0cc1. \u0c9a\u0cbf\u0ca4\u0ccd\u0cb0 \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cad\u0cb0\u0ccd\u0c9c\u0cb0\u0cbf \u0cb9\u0cbf\u0c9f\u0ccd\u200c \u0c8e\u0c82\u0ca6\u0cbf\u0ca8\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca8 \u0cb0\u0cbe\u0caf\u0ca3\u0ccd\u0ca3 \u0caa\u0cbe\u0ca4\u0ccd\u0cb0\u0ca6 \u0c85\u0cad\u0cbf\u0ca8\u0caf\u0c95\u0ccd\u0c95\u0cbe\u0c97\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0c82\u0ca6 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0ca8\u0c9f \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0cc2 \u0caa\u0ccd\u0cb0\u0cbe\u0caa\u0ccd\u0ca4\u0cb5\u0cbe\u0caf\u0cbf\u0ca4\u0cc1.", "\u0c95\u0cc3\u0cb7\u0ccd\u200c 3: 115 \u0c95\u0ccb\u0c9f\u0cbf", "", "\u0cb0\u0cbe\u0c95\u0cc7\u0cb6\u0ccd\u200c \u0cb0\u0ccb\u0cb6\u0ca8\u0ccd\u200c \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0c9a\u0cbf\u0ca4\u0ccd\u0cb0. \u0c95\u0cbe\u0cb2\u0ccd\u0caa\u0ca8\u0cbf\u0c95 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0c88 \u0c9a\u0cbf\u0ca4\u0ccd\u0cb0 \u0cb9\u0cca\u0c82\u0ca6\u0cbf\u0ca6\u0cc6. \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf \u0cb0\u0cbe\u0c95\u0cc7\u0cb6\u0ccd\u200c \u0cb0\u0ccb\u0cb6\u0ca8\u0ccd\u200c \u0c85\u0cb5\u0cb0 \u0caa\u0cc1\u0ca4\u0ccd\u0cb0, \u0c96\u0ccd\u0caf\u0cbe\u0ca4 \u0ca8\u0c9f \u0cb9\u0cc3\u0ca4\u0cbf\u0c95\u0ccd\u200c \u0cb0\u0ccb\u0cb6\u0ca8\u0ccd\u200c \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0cb3\u0cbf\u0ca6\u0c82\u0ca4\u0cc6, \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0cb5\u0cbf\u0ca6\u0ccd\u0ca6\u0cc1 \u0cb5\u0cbf\u0cb5\u0cc7\u0c95\u0ccd\u200c \u0c92\u0cac\u0cc6\u0cb0\u0cbe\u0caf\u0ccd\u200c, \u0caa\u0ccd\u0cb0\u0cbf\u0caf\u0cbe\u0c82\u0c95\u0cbe \u0c9a\u0ccb\u0caa\u0ccd\u0cb0\u0cbe, \u0c95\u0c82\u0c97\u0ca8\u0cbe \u0cb0\u0cbe\u0ca3\u0cbe\u0cb5\u0ca4\u0ccd\u200c \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca6\u0cc1\u0cac\u0cbe\u0cb0\u0cbf \u0cb8\u0cc6\u0c9f\u0ccd\u0c9f\u0cbf\u0c82\u0c97\u0ccd\u200c, \u0c97\u0ccd\u0cb0\u0cbe\u0cab\u0cbf\u0c95\u0ccd\u0cb8\u0ccd\u200c\u0c97\u0cb3\u0cbf\u0c97\u0cbe\u0c97\u0cbf \u0cb9\u0cb2\u0cb5\u0cbe\u0cb0\u0cc1 \u0c95\u0ccb\u0c9f\u0cbf \u0cb0\u0cc2\u0c97\u0cb3\u0ca8\u0ccd\u0ca8\u0cc1 \u0c87\u0ca6\u0cb0\u0cb2\u0ccd\u0cb2\u0cbf \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb0\u0cbe\u0c95\u0cc7\u0cb6\u0ccd\u200c \u0cb0\u0ccb\u0cb6\u0ca8\u0ccd\u200c \u0c85\u0cb5\u0cb0\u0cc1 115 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0ccd\u0caf\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0c88 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0c97\u0cb3\u0cbf\u0c95\u0cc6\u0caf\u0cb2\u0ccd\u0cb2\u0cbf \u0cac\u0c82\u0caa\u0cb0\u0ccd\u200c \u0cb2\u0cbe\u0cad \u0cb9\u0cca\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0cb9\u0c95\u0ccd\u0c95\u0cc1 \u0cae\u0cbe\u0cb0\u0cbe\u0c9f\u0cb5\u0cc2 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c92\u0c9f\u0ccd\u0c9f\u0cc1 300 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0cb7\u0ccd\u0c9f\u0cc1 \u0cb2\u0cbe\u0cad \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c87\u0ca6\u0cb0 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6.", "\u0c90 : 100 \u0c95\u0ccb\u0c9f\u0cbf", "", "\u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb5\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9a\u0cbf\u0ca4\u0ccd\u0cb0. \u0ca4\u0cae\u0cbf\u0cb3\u0cc1 \u0cad\u0cbe\u0cb7\u0cc6\u0caf \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0c82\u0c95\u0cb0\u0ccd\u200c \u0c85\u0cb5\u0cb0\u0cc1 \u0cac\u0cb0\u0cc6\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc1\u0c96\u0ccd\u0caf \u0cad\u0cc2\u0cae\u0cbf\u0c95\u0cc6\u0caf\u0cb2\u0ccd\u0cb2\u0cbf \u0ca8\u0c9f \u0cb5\u0cbf\u0c95\u0ccd\u0cb0\u0c82 \u0c86\u0cae\u0cbf \u0c9c\u0cbe\u0c95\u0ccd\u0cb8\u0ca8\u0ccd\u200c \u0cae\u0cca\u0ca6\u0cb2\u0cbe\u0ca6\u0cb5\u0cb0\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c88 \u0c9a\u0cbf\u0ca4\u0ccd\u0cb0 \u0c87\u0ca6\u0cc7 \u0cb5\u0cb0\u0ccd\u0cb7 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, 100 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0cc6\u0c9a\u0ccd\u0c9a\u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0ccd\u0cad\u0cc1\u0ca4 \u0c8e\u0ca8\u0cbf\u0cb8\u0cc1\u0cb5 \u0cb8\u0cbe\u0cb9\u0cb8, \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cc6\u0c9f\u0ccd\u200c\u0c97\u0cc6 \u0c88 \u0c9a\u0cbf\u0ca4\u0ccd\u0cb0 \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0cac\u0cb3\u0cbf\u0c95 \u0c9a\u0cbf\u0ca4\u0ccd\u0cb0 \u0cb5\u0ccd\u0caf\u0cbe\u0caa\u0c95 \u0cae\u0ca8\u0ccd\u0ca8\u0ca3\u0cc6 \u0caa\u0ca1\u0cc6\u0ca6\u0cbf\u0ca4\u0ccd\u0ca4\u0cc1. \u0ca6\u0cc7\u0cb6 \u0cb5\u0cbf\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0ca6\u0cb0\u0ccd\u0cb6\u0ca8, \u0cb9\u0c95\u0ccd\u0c95\u0cc1\u0c97\u0cb3 \u0cae\u0cbe\u0cb0\u0cbe\u0c9f\u0cb5\u0cc2 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cc1\u0cae\u0cbe\u0cb0\u0cc1 200 \u0c95\u0ccb\u0c9f\u0cbf \u0cb0\u0cc2. \u0c97\u0cb3\u0cbf\u0cb8\u0cbf\u0ca6\u0cc6 \u0c8e\u0ca8\u0ccd\u0ca8\u0cb2\u0cbe\u0c97\u0cbf\u0ca6\u0cc6.", "\u0cb5\u0cbf\u0cb6\u0ccd\u0cb5\u0cb0\u0cc2\u0caa\u0c82 : 95 \u0c95\u0ccb\u0c9f\u0cbf", "", "\u0c96\u0ccd\u0caf\u0cbe\u0ca4 \u0ca8\u0c9f \u0c95\u0cae\u0cb2\u0ccd\u200c\u0cb9\u0cbe\u0cb8\u0ca8\u0ccd\u200c \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0. 2013\u0cb0\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0ca7\u0cbe\u0cb0\u0ccd\u0cae\u0cbf\u0c95 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0c85\u0cb5\u0cb9\u0cc7\u0cb3\u0ca8 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0cb5 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb5\u0cbf\u0cb5\u0cbe\u0ca6\u0c95\u0ccd\u0c95\u0cc2 \u0c88\u0ca1\u0cbe\u0c97\u0cbf\u0ca4\u0ccd\u0ca4\u0cc1. \u0c8e\u0cb8\u0ccd\u200c \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ca8\u0ccd\u200c, \u0c95\u0cae\u0cb2\u0ccd\u200c\u0cb9\u0cbe\u0cb8\u0ca8\u0ccd\u200c \u0c85\u0cb5\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0ca4\u0cae\u0cbf\u0cb3\u0cc1 \u0cae\u0ca4\u0ccd\u0ca4\u0cc1 \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \u0ca4\u0cc6\u0cb0\u0cc6\u0c95\u0c82\u0ca1 \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 95 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0ca6\u0cc7\u0cb6 \u0cb5\u0cbf\u0ca6\u0cc7\u0cb6\u0ca6\u0cb2\u0ccd\u0cb2\u0cbf\u0ca8 \u0caf\u0cb6\u0cb8\u0ccd\u0cb5\u0cbf \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c97\u0cb3\u0cbf\u0c82\u0ca6 \u0c87\u0ca6\u0cc1 108 \u0c95\u0ccb\u0c9f\u0cbf\u0caf\u0cb7\u0ccd\u0c9f\u0cc1 \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca4\u0ccd\u0ca4\u0cc1.", "\u00a0"], "title": "\u0ca6\u0cc1\u0cac\u0cbe\u0cb0\u0cbf \u0c9a\u0cb2\u0ca8\u0c9a\u0cbf\u0ca4\u0ccd\u0cb0\u0c97\u0cb3\u0cc1"},
{"url": "https://www.udayavani.com/kannada/news/%E0%B2%AC%E0%B2%BE%E0%B2%B2%E0%B2%BF%E0%B2%B5%E0%B3%81%E0%B2%A1%E0%B3%8D%E2%80%8C-%E0%B2%B5%E0%B2%BE%E0%B2%B0%E0%B3%8D%E0%B2%A4%E0%B3%86%E0%B2%97%E0%B2%B3%E0%B3%81/40575/%E2%80%8B%E0%B2%85%E0%B2%AE%E0%B3%80%E0%B2%B0%E0%B3%8D-%E0%B2%96%E0%B2%BE%E0%B2%A8%E0%B3%8D-%E0%B2%A4%E0%B3%86%E0%B2%B0%E0%B3%86-%E0%B2%AE%E0%B2%B0%E0%B3%86%E0%B2%AF-%E0%B2%B8%E0%B2%A4%E0%B3%8D%E0%B2%AF%E0%B2%97%E0%B2%B3%E0%B3%81", "content": ["\u0cae\u0cc1\u0c82\u0cac\u0cc8 : \u0cae\u0cc2\u0cb0\u0ccd\u0ca4\u0cbf \u0c9a\u0cbf\u0c95\u0ccd\u0c95\u0ca6\u0cbe\u0ca6\u0cb0\u0cc1 \u0c95\u0cc0\u0cb0\u0ccd\u0ca4\u0cbf \u0ca6\u0cca\u0ca1\u0ccd\u0ca1\u0ca6\u0cc1 \u0c8e\u0c82\u0cac\u0cc1\u0ca6\u0c95\u0ccd\u0c95\u0cc6 \u0c89\u0ca6\u0cbe\u0cb9\u0cb0\u0ca3\u0cc6 \u0ca8\u0cc0\u0ca1\u0cbf \u0c8e\u0c82\u0ca6\u0cb0\u0cc6 \u0c8e\u0ca6\u0cc6\u0caf\u0cc1\u0cac\u0ccd\u0cac\u0cbf\u0cb8\u0cbf \u0ca8\u0cc0\u0cb5\u0cc1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c8e\u0c82\u0ca6\u0cc7 \u0cb9\u0cc7\u0cb3\u0cac\u0cb9\u0cc1\u0ca6\u0cc1.\u00a0", "\u0cb9\u0ccc\u0ca6\u0cc1.. \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u00a0\u0ca4\u0ca8\u0ccd\u0ca8 \u0cb5\u0cbf\u0cb6\u0cbf\u0cb7\u0ccd\u0c9f \u0ca8\u0c9f\u0ca8\u0cc6\u0caf \u0cae\u0cc2\u0cb2\u0c95 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cae\u0cbe\u0ca1\u0cbf\u0ca6\u0cb7\u0ccd\u0c9f\u0cc1 \u0cb5\u0cbf\u0c9a\u0cbf\u0ca4\u0ccd\u0cb0 \u0cb5\u0cbf\u0cb6\u0cc7\u0cb7 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0ccd\u0caf\u0cbe\u0cb0\u0cc1 \u0cae\u0cbe\u0ca1\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac \u0c9a\u0cbf\u0ca4\u0ccd\u0cb0\u0caa\u0ccd\u0cb0\u0cc7\u0cae\u0cbf\u0c97\u0cc2 \u0c97\u0cca\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0ca4\u0ccd\u0caf. \u0c86\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c8e\u0c82\u0cac \u0ca8\u0c9f\u0ca8\u0cc1 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0cac\u0cbe\u0c95\u0ccd\u0cb8\u0cbe\u0cab\u0cc0\u0cb8\u0ccd \u0c95\u0cbf\u0c82\u0c97\u0ccd \u0c86\u0c97\u0cbf \u0cae\u0cc6\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0cac\u0cb0\u0cc0 \u0ca8\u0c9f\u0ca8\u0cc6\u0caf\u0cbf\u0c82\u0ca6 \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2\u0ca6\u0cc6 \u00a0\u0c85\u0cb5\u0cb0 \u0c97\u0cc1\u0ca3 \u0ca8\u0ca1\u0ca4\u0cc6\u0caf\u0cbf\u0c82\u0ca6\u0cb2\u0cc2 \u0c95\u0cc2\u0ca1 \u0c8e\u0c82\u0cac\u0cc1\u0ca6\u0cc1 \u0c97\u0cae\u0ca8\u0cbf\u0cb8\u0cac\u0cc7\u0c95\u0cbe\u0ca6 \u0cb8\u0c82\u0c97\u0ca4\u0cbf. \u0c85\u0ca6\u0cc6\u0cb7\u0ccd\u0c9f\u0cca \u0ca4\u0cc6\u0cb0\u0cc6 \u0cae\u0cb0\u0cc6\u0caf \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0ca4\u0cae\u0ccd\u0cae \u0caf\u0cbe\u0cb5 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cc2 \u0cb9\u0cc7\u0cb3\u0ca6\u0cc6 \u0cae\u0cc1\u0c9a\u0ccd\u0c9a\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cca \u0c97\u0cca\u0ca4\u0ccd\u0ca4\u0cbf\u0cb2\u0ccd\u0cb2, \u0c86\u0ca6\u0cb0\u0cc2 \u0c85\u0cb5\u0cc1\u0c97\u0cb3\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cca\u0c82\u0ca6\u0cc1 \u0c87\u0cb2\u0ccd\u0cb2\u0cbf\u0ca6\u0cc6 \u0ca8\u0ccb\u0ca1\u0cbf..", "\u0cb8\u0cbe\u0cae\u0cbe\u0c9c\u0cbf\u0c95 \u0c95\u0cb3\u0c95\u0cb3\u0cbf :\u0c8e\u0cb8\u0ccd... \u0c92\u0c82\u0ca6\u0cc1\u0c95\u0cbe\u0cb2\u0ca6\u0cb2\u0ccd\u0cb2\u0cbf \u0c95\u0ccb\u0c95\u0ccd , \u0cab\u0ccb\u0ca8\u0ccd , \u0ca1\u0cbf\u0cb6\u0ccd \u0c9f\u0cbf.\u0cb5\u0cbf, \u00a0\u0c87\u0ca8\u0ccd\u0ca8\u0cbf\u0ca4\u0cb0 \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u00a0\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cbe\u0c97\u0cbf\u0ca4\u0ccd\u0ca4\u0cc1 \u0c86\u0ca6\u0cb0\u0cc6 \u0c87\u0ca4\u0ccd\u0ca4\u0cc0\u0c9a\u0cbf\u0ca8 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c95\u0cbe\u0ca3\u0cbf\u0cb8\u0cbf\u0c95\u0cca\u0cb3\u0ccd\u0cb3\u0ca6\u0cc6 \u0c87\u0cb0\u0cc1\u0cb5 \u0c95\u0cbe\u0cb0\u0ca3 \u0cb9\u0cc1\u0ca1\u0cc1\u0c95\u0cbf\u0ca6\u0cb0\u0cc6 \u0c97\u0cca\u0ca4\u0ccd\u0ca4\u0cbe\u0c97\u0cc1\u0cb5\u0cc1\u0ca6\u0cc1 \u0c95\u0c82\u0caa\u0cc6\u0ca8\u0cbf\u0c97\u0cb3\u0cc1 \u0cb8\u0cbe\u0cae\u0cbe\u0c9c\u0cbf\u0c95 \u0c95\u0cb3\u0c95\u0cb3\u0cbf\u0caf\u0ca8\u0ccd\u0ca8\u0cc1 \u0cb9\u0cca\u0c82\u0ca6\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cc1. \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c85\u0cad\u0cbf\u0ca8\u0caf\u0cbf\u0cb8\u0cbf\u0c97\u0cb3\u0cbf\u0cb8\u0cbf\u0ca6 \u0caa\u0cc7\u0cae\u0cc6\u0c82\u0c9f\u0ccd \u0ca8\u0ccd\u0ca8\u0cc1 \u0caa\u0ccd\u0cb0\u0cca\u0ca1\u0c95\u0ccd\u0c9f\u0ccd \u0cae\u0cc7\u0cb2\u0cc6 \u0cb9\u0cca\u0cb0\u0cbf\u0cb8\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0ca6\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0cac\u0ca1 \u0c97\u0ccd\u0cb0\u0cbe\u0cb9\u0c95\u0cb0 \u0cae\u0cc7\u0cb2\u0cc6 \u0cb9\u0cca\u0cb0\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cb2\u0cc1 \u0ca8\u0cbf\u0cb0\u0cbe\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c86\u0ca6\u0cb0\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb9\u0ccc\u0cb8\u0ccd \u0cb9\u0cca\u0cb2\u0ccd\u0ca1\u0ccd \u0caa\u0ccd\u0cb0\u0cca\u0ca1\u0c95\u0ccd\u0c9f\u0ccd \u0ca8\u0cb2\u0ccd\u0cb2\u0cbf \u0caa\u0ca4\u0ccd\u0ca8\u0cbf \u0c95\u0cbf\u0cb0\u0ca3\u0ccd \u0cb0\u0cbe\u0cb5\u0ccd \u0c9c\u0cca\u0ca4\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0ca6\u0cc2 \u0c95\u0cc2\u0ca1 \u0cb7\u0cb0\u0ca4\u0ccd\u0ca4\u0cbf\u0ca8 \u0c85\u0ca8\u0ccd\u0cb5\u0caf \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0cb2\u0ccd\u0cb2\u0ca6\u0cc6 \u0ca6\u0cc7\u0cb6\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cbf \u0cb8\u0cbe\u0cae\u0cbe\u0c9c\u0cbf\u0c95 \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cbe\u0c97\u0cbf \u0cb8\u0ca4\u0ccd\u0caf \u0cae\u0cc7\u0cb5 \u0c9c\u0caf\u0ca4\u0cc6 \u0c8e\u0c82\u0cac \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c8e\u0ca6\u0ccd\u0ca6\u0cb0\u0cc2 \u0c95\u0cc2\u0ca4\u0cb0\u0cc2 \u0ca6\u0cc1\u0ca1\u0ccd\u0ca1\u0cc1 \u0c8e\u0ca8\u0cbf\u0cb8\u0cc1\u0cb5 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0cae\u0c82\u0ca6\u0cbf\u0caf\u0cb2\u0ccd\u0cb2\u0cbf \u0c87\u0c82\u0ca4\u0cb9 \u0cb5\u0cbf\u0cb7\u0caf\u0c97\u0cb3\u0cbf\u0c97\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.", "\u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf :\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0ca7\u0cc2\u0cae\u0ccd 3 \u0ca8\u0cb2\u0ccd\u0cb2\u0cbf \u0cb5\u0cbf\u0cb2\u0ca8\u0ccd \u0cb0\u0ccb\u0cb2\u0ccd \u0ca8\u0cb2\u0ccd\u0cb2\u0cbf \u0cae\u0cbf\u0c82\u0c9a\u0cbf\u0ca6\u0ccd\u0ca6\u0cc1 \u0caf\u0cbe\u0cb0\u0cbf\u0c97\u0cc6 \u0ca4\u0cbe\u0ca8\u0cc6 \u0cae\u0cb0\u0cc6\u0caf\u0ccb\u0c95\u0cc6 \u0c86\u0c97\u0cc1\u0ca4\u0ccd\u0ca4\u0cc6 \u0cb9\u0cc7\u0cb3\u0cbf. \u0c86\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c85\u0ca6\u0c95\u0ccd\u0c95\u0cc2 \u0cae\u0cca\u0ca6\u0cb2\u0cc1 \u0cb8\u0cc1\u0cb6\u0cbe\u0c82\u0ca4\u0ccd \u0cb8\u0cbf\u0c82\u0c97\u0ccd \u0cb0\u0c9c\u0caa\u0cc2\u0ca4\u0ccd \u0ca8\u0cbe\u0caf\u0c95\u0ca8\u0cbe\u0c97\u0cc1\u0cb5 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb5\u0cbf\u0cb2\u0ca8\u0ccd \u0c85\u0cb5\u0ca4\u0cbe\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0caf\u0cbf\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc1 \u0cb9\u0cc6\u0c9a\u0ccd\u0c9a\u0cbf\u0ca8\u0cb5\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c95\u0cbe\u0cb0\u0ca3\u0cbe\u0c82\u0ca4\u0cb0\u0c97\u0cb3\u0cbf\u0c82\u0ca6 \u0c85\u0cae\u0cc0\u0cb0\u0ccd \u0c95\u0cc8\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0cb8\u0cc1\u0cb6\u0cbe\u0c82\u0ca4\u0ccd \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0cb9\u0cca\u0cb8 \u0cb9\u0cc0\u0cb0\u0ccb\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1 \u0c85\u0cae\u0cc0\u0cb0\u0ccd \u0cb5\u0cbf\u0cb2\u0ca8\u0ccd \u0cb0\u0ccb\u0cb2\u0ccd \u0c97\u0cc6 \u0ca8\u0ccb \u0c8e\u0ca8\u0ccd\u0ca8\u0ca6\u0cbf\u0cb0\u0cc1\u0cb5\u0cc1\u0ca6\u0cc7 \u0ca6\u0cca\u0ca1\u0ccd\u0ca1 \u0cb5\u0cbf\u0cb7\u0caf.", "\u0c9f\u0cc6\u0ca8\u0ccd\u0ca8\u0cbf\u0cb8\u0ccd \u0c9a\u0cbe\u0c82\u0caa\u0cbf\u0caf\u0ca8\u0ccd :\u0cb8\u0cbf\u0ca8\u0cbf\u0ca4\u0cbe\u0cb0\u0cc6\u0caf\u0cb0\u0cc6\u0caf\u0cb0\u0cbf\u0c97\u0cc2 \u0c95\u0ccd\u0cb0\u0cc0\u0ca1\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc2 \u0cb8\u0c82\u0cac\u0c82\u0ca7\u0caf\u0cbf\u0cb0\u0cc1\u0cb5\u0cc1\u0ca6\u0cc1 \u0cb9\u0cca\u0cb8 \u0cb5\u0cbf\u0cb7\u0caf\u0cb5\u0cb2\u0ccd\u0cb2. \u0c86\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c85\u0caa\u0ccd\u0caa\u0c9f \u0c9f\u0cc6\u0ca8\u0ccd\u0ca8\u0cbf\u0cb8\u0ccd \u0ca4\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc1 \u0c88\u0c97 \u0cac\u0cb9\u0cbf\u0cb0\u0c82\u0c97\u0cb5\u0cbe\u0c97\u0cbf\u0ca6\u0cc6. \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c95\u0cc2\u0ca1 \u0cae\u0cb9\u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0c9f\u0cc6\u0ca8\u0ccd\u0ca8\u0cbf\u0cb8\u0ccd \u0c9a\u0cbe\u0c82\u0caa\u0cbf\u0caf\u0ca8\u0ccd'\u0cb7\u0cbf\u0caa\u0ccd \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0cb2\u0ccd\u0cb2\u0ca6\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c86\u0cb2\u0ccd \u0c87\u0c82\u0ca1\u0cbf\u0caf\u0cbe \u0cb9\u0cc1\u0cae\u0cc6\u0ca8\u0ccd\u0cb8\u0ccd \u0c9f\u0cc6\u0ca8\u0ccd\u0ca8\u0cbf\u0cb8\u0ccd \u0c9a\u0cbe\u0c82\u0caa\u0cbf\u0caf\u0ca8\u0ccd'\u0cb7\u0cbf\u0caa\u0ccd \u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cca\u0c82\u0ca1\u0cc1 \u0cac\u0ccd\u0cb0\u0cbf\u0cb2\u0cbf\u0caf\u0c82\u0c9f\u0cbe\u0c97\u0cbf \u0c9f\u0cc6\u0ca8\u0ccd\u0ca8\u0cbf\u0cb8\u0ccd \u0c86\u0ca1\u0cc1\u0cb5 \u0cae\u0cc2\u0cb2\u0c95 \u0c8e\u0cb2\u0ccd\u0cb2\u0cb0\u0cc2 \u0cb5\u0cbf\u0cb8\u0ccd\u0cae\u0cbf\u0ca4\u0cb0\u0ca8\u0ccd\u0ca8\u0cbe\u0c97\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1.", "\u0cb0\u0cc2\u0caa \u0c85\u0caa\u0cb0\u0cc2\u0caa :\u0caa\u0cbf\u0c95\u0cc6 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbf\u0cb5\u0cbf\u0caf \u0cb9\u0cbf\u0c82\u0cac\u0ca6\u0cbf \u0cb8\u0ca3\u0ccd\u0ca3 \u0caa\u0ccd\u0cb2\u0cc7\u0c9f\u0ca8\u0ccd\u0ca8\u0cbf\u0c9f\u0ccd\u0c9f\u0cc1 \u0c8f\u0cb2\u0cbf\u0caf\u0ca8\u0ccd \u0cb0\u0cc2\u0caa\u0ca6\u0cb2\u0ccd\u0cb2\u0cbf \u0cac\u0c82\u0ca6 \u0c85\u0cae\u0cc0\u0cb0\u0ccd \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0ca6\u0cbf\u0ca8 40 \u0caa\u0cbe\u0ca8\u0ccd \u0c9c\u0c97\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1 \u0cb9\u0cb3\u0cc6\u0caf \u0c95\u0ca4\u0cc6. \u0c88 \u0cb9\u0cbf\u0c82\u0ca6\u0cc6 \u0cb2\u0c97\u0cbe\u0ca8\u0ccd \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0caa\u0cc2\u0cb0\u0ccd\u0cb5\u0ca6 \u0cb8\u0ccd\u0c9f\u0cc8\u0cb2\u0ccd \u0ca8\u0cb2\u0ccd\u0cb2\u0cbf \u0c95\u0cbf\u0cb5\u0cbf \u0cb0\u0cbf\u0c82\u0c97\u0ccd \u0ca7\u0cb0\u0cbf\u0cb8\u0cb2\u0cc1 \u0c95\u0cbf\u0cb5\u0cbf\u0c97\u0cc6 \u0ca6\u0cca\u0ca1\u0ccd\u0ca1\u0ca6\u0cbe\u0c97\u0cbf \u0ca4\u0cc2\u0ca4\u0cbe\u0c95\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0ca8\u0c82\u0ca4\u0cb0 \u0cae\u0c82\u0c97\u0cb3\u0ccd \u0caa\u0cbe\u0c82\u0ca1\u0cc6 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb5\u0cb0\u0ccd\u0cb7\u0c97\u0c9f\u0ccd\u0c9f\u0cb2\u0cc7 \u0c95\u0cc2\u0ca6\u0cb2\u0cc1 \u0cb6\u0cc7\u0cb5\u0ccd \u0cae\u0cbe\u0ca1\u0ca6\u0cc7 \u0ca4\u0caf\u0cbe\u0cb0\u0cbf \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cb0\u0cc1. \u0c88\u0c97 \u0cae\u0ca4\u0ccd\u0ca4\u0cc6 \u0cb9\u0cca\u0cb8 \u0c9a\u0cbf\u0ca4\u0ccd\u0cb0 \u0ca6\u0c82\u0c97\u0cb2\u0ccd \u0c97\u0cbe\u0c97\u0cbf \u0ca4\u0cb2\u0cc6 \u0cac\u0ccb\u0cb3\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c97\u0c9c\u0ca8\u0cbf\u0caf\u0cb2\u0ccd\u0cb2\u0cbf \u0cac\u0ccb\u0cb3\u0cc1 \u0ca4\u0cb2\u0cc6\u0caf \u0cae\u0cc2\u0cb2\u0c95 \u0cae\u0ccb\u0ca1\u0cbf \u0cae\u0cbe\u0ca1\u0cbf\u0ca6\u0ccd\u0ca6 \u0c85\u0cae\u0cc0\u0cb0\u0ccd \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cc2 \u0cb5\u0cbf\u0cb6\u0cc7\u0cb7 \u0cad\u0c82\u0c97\u0cbf\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0c95\u0ccd\u0c95\u0cbf\u0c82\u0ca4 \u0c85\u0c9a\u0ccd\u0c9a\u0cb0\u0cbf \u0cb8\u0c82\u0c97\u0ca4\u0cbf\u0caf\u0cc6\u0c82\u0ca6\u0cb0\u0cc6 \u0c97\u0cc1\u0cb2\u0cbe\u0c82 \u0c9a\u0cbf\u0ca4\u0ccd\u0cb0\u0ca6 \u0ca0\u0caa\u0ccb\u0cb0\u0cbf \u0caa\u0cbe\u0ca4\u0ccd\u0cb0\u0ca6 \u0cb2\u0cc1\u0c95\u0ccd \u0c97\u0cbe\u0c97\u0cbf \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0ca4\u0cbf\u0c82\u0c97\u0cb3\u0cc1\u0c97\u0c9f\u0ccd\u0c9f\u0cb3\u0cc6 \u0cb8\u0ccd\u0ca8\u0cbe\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0caa\u0ca4\u0ccd\u0ca8\u0cbf \u0c95\u0cbf\u0cb0\u0ca3\u0ccd \u0cb0\u0cbe\u0c82 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c9f\u0cbf\u0cb5\u0cbf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0c95\u0ccd\u0c95\u0cc6 \u0ca4\u0cbe\u0ca8\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u0c9f\u0cb0\u0ccd \u0cab\u0cb0\u0ccd\u0cab\u0c95\u0ccd\u0cb8\u0c9f\u0ca8\u0cbf\u0cb8\u0ccd\u0c9f\u0ccd \u0c85\u0c82\u0ca4\u0cbf\u0cb0\u0cc1\u0cb5\u0cc1\u0ca6\u0cc1. \u00a0", "\u0cac\u0cbe\u0cb2\u0ccd\u0caf \u0cae\u0ca4\u0ccd\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf:\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0ca4\u0c82\u0ca6\u0cc6\u0caf\u0cb5\u0cb0\u0cc1 \u0c9a\u0cbf\u0ca4\u0ccd\u0cb0\u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0c85\u0c82\u0ca4\u0cb9 \u0caf\u0cb6\u0cb8\u0ccd\u0cb8\u0cc1\u0c97\u0cb3\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c95\u0ca1\u0cc6 \u0ca4\u0c82\u0ca6\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0ccb\u0ca4\u0cbf\u0ca6\u0ccd\u0ca6\u0cb5\u0cc1 \u0cae\u0ca4\u0ccd\u0ca4\u0cca\u0c82\u0ca6\u0cc6\u0ca1\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c97\u0cc6 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0c97\u0cc6 \u0cac\u0cb0\u0cc1\u0cb5 \u0cb9\u0c82\u0cac\u0cb2. \u0c85\u0ca6\u0cc7 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c95\u0cc1\u0c9f\u0cc1\u0c82\u0cac\u0ca6\u0cb2\u0ccd\u0cb2\u0cbf \u0c86\u0cb0\u0ccd\u0ca5\u0cbf\u0c95 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0ca6\u0c97\u0cc6\u0c9f\u0ccd\u0c9f\u0cbf\u0ca4\u0ccd\u0ca4\u0cc1 \u0c86\u0ca6\u0cb0\u0cc2 \u0ca4\u0c82\u0ca6\u0cc6\u0caf\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbe\u0c95\u0ccd\u0c95\u0cca\u0c82\u0ca1\u0cc1 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6 \u0c85\u0cae\u0cc0\u0cb0\u0ccd \u0ca8\u0cbe\u0c9f\u0c95 \u0cae\u0ca4\u0ccd\u0ca4\u0cc1 \u0cb0\u0c82\u0c97\u0cad\u0cc2\u0cae\u0cbf\u0caf\u0cb2\u0ccd\u0cb2\u0cbf \u0ca4\u0cca\u0ca1\u0c97\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0c82\u0cac\u0cb2\u0cc7 \u0cac\u0cc7\u0c95\u0cbe\u0ca6 \u0c95\u0c9f\u0cc1 \u0cb8\u0ca4\u0ccd\u0caf. \u0cb9\u0cbe\u0c97\u0cc6\u0caf\u0cc7 \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0cb9\u0cbe\u0caf\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cbe\u0c97\u0cbf \u0c95\u0cc2\u0ca1 \u0ca6\u0cc1\u0ca1\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c87\u0c82\u0ca6\u0cc1 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0cac\u0cbe\u0c95\u0ccd\u0cb8\u0cbe\u0cab\u0cc0\u0cb8\u0ccd \u0c95\u0cbf\u0c82\u0c97\u0ccd, \u0c86\u0ca6\u0cb0\u0cc2 \u0c95\u0cc2\u0ca1 \u0c85\u0cb5\u0cb0\u0cc1 \u0ca4\u0cae\u0ccd\u0cae \u0c95\u0cb7\u0ccd\u0c9f\u0ca6 \u0c9c\u0cc0\u0cb5\u0ca8\u0cb5\u0ca8\u0ccd\u0ca8\u0cc1 \u0cae\u0cbe\u0ca7\u0ccd\u0caf\u0cae\u0ca6 \u0cae\u0cc1\u0c82\u0ca6\u0cc6 \u0cb9\u0cc7\u0cb3\u0cbf \u0c97\u0cbf\u0cae\u0cbf\u0c95\u0ccd \u0cae\u0cbe\u0ca1\u0ccb\u0c95\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cb2\u0cbf\u0cb2\u0ccd\u0cb2.", "\u0cae\u0cc6\u0cd5\u0ca3\u0ca6 \u0caa\u0ccd\u0cb0\u0ca4\u0cbf\u0cae\u0cc6\u0caf \u0c95\u0ca5\u0cc6 :\u0cb2\u0c82\u0ca1\u0ca8\u0ccd \u0ca8 \u0cae\u0cc7\u0ca1\u0cae\u0ccd \u0c9f\u0cc1\u0cb8\u0ccd\u0cb8\u0cbe\u0ca1\u0ccd\u0cb8\u0ccd \u0cae\u0ccd\u0caf\u0cc2\u0cb8\u0cbf\u0caf\u0c82 \u0ca8\u0cb2\u0ccd\u0cb2\u0cbf \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0c85\u0c97\u0ccd\u0cb0\u0c97\u0ca3\u0ccd\u0caf\u0cb0\u0cbe\u0ca6 \u0c85\u0cae\u0cbf\u0ca4\u0cbe\u0cad\u0ccd \u0cac\u0c9a\u0ccd\u0c9a\u0ca8\u0ccd, \u0cb6\u0cbe\u0cb0\u0cc2\u0c95\u0ccd \u0c96\u0cbe\u0ca8\u0ccd, \u0cb8\u0cb2\u0ccd\u0cae\u0cbe\u0ca8\u0ccd \u0c96\u0cbe\u0ca8\u0ccd, \u0c90\u0cb6\u0ccd\u0cb5\u0cb0\u0ccd\u0caf \u0cb0\u0cc8\u0caf\u0cb5\u0cb0 \u0cae\u0cc7\u0ca3\u0ca6 \u0caa\u0ccd\u0cb0\u0ca4\u0cbf\u0cae\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cae\u0c97\u0cc6 \u0c95\u0cbe\u0ca3\u0cac\u0cb9\u0cc1\u0ca6\u0cc1 \u0cb9\u0cca\u0cb0\u0ca4\u0cc1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0caa\u0ccd\u0cb0\u0ca4\u0cbf\u0cae\u0cc6 \u0cae\u0cbe\u0ca4\u0ccd\u0cb0 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0cbe\u0cb0\u0ca3 \u0c85\u0cae\u0cc0\u0cb0\u0ccd \u0caa\u0ccd\u0cb0\u0ca4\u0cbf\u0cae\u0cc6 \u0cb8\u0ccd\u0ca5\u0cbe\u0caa\u0cbf\u0cb8\u0cb2\u0cc1 \u0cae\u0ccd\u0caf\u0cc2\u0cb8\u0cbf\u0caf\u0c82\u0ca8\u0cb5\u0cb0\u0cc1 \u0c95\u0cc7\u0cb3\u0cbf\u0c95\u0cca\u0c82\u0ca1\u0cbe\u0c97 \" \u0c9c\u0ca8\u0cb0\u0cc1 \u0ca8\u0ca8\u0ccd\u0ca8 \u0ca8\u0ccb\u0ca1\u0cb2\u0cc1 \u0cac\u0caf\u0cb8\u0cbf\u0ca6\u0cb0\u0cc6 \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cbf, \u0ca8\u0ca8\u0c97\u0cc6 \u0caa\u0ccd\u0cb0\u0ca4\u0cbf\u0cae\u0cc6\u0caf \u0c85\u0cb5\u0cb6\u0ccd\u0caf\u0c95\u0ca4\u0cc6\u0caf\u0cbf\u0ca6\u0cc6 \u0c8e\u0c82\u0ca6\u0cc1 \u0c85\u0ca8\u0cbf\u0cb8\u0cb2\u0ccd\u0cb2, \u0ca4\u0cbe\u0ca8\u0cc1 \u0c89\u0ca4\u0ccd\u0ca4\u0cae \u0c9a\u0cbf\u0ca4\u0ccd\u0cb0\u0c97\u0cb3 \u0cae\u0cc2\u0cb2\u0c95 \u0c9c\u0ca8\u0cb0 \u0cae\u0ca8\u0cb8\u0cb2\u0ccd\u0cb2\u0cbf\u0cb0\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc0\u0ca8\u0cbf \u0c8e\u0c82\u0ca6\u0cc1 \u0c89\u0ca4\u0ccd\u0ca4\u0cb0\u0cb5\u0cbf\u0c9f\u0ccd\u0c9f\u0cb0\u0cc1. \u0c87\u0c82\u0ca4\u0cb9 \u0cb8\u0ca3\u0ccd\u0ca3\u0caa\u0cc1\u0c9f\u0ccd\u0c9f \u0cb5\u0cbf\u0cb7\u0caf\u0c97\u0cb3\u0cbf\u0c82\u0ca6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c87\u0ca4\u0cb0 \u0ca8\u0c9f\u0cb0\u0cbf\u0c97\u0cbf\u0c82\u0ca4 \u0cad\u0cbf\u0ca8\u0ccd\u0ca8\u0cb0\u0cbe\u0c97\u0cbf \u0cb5\u0cbf\u0cb6\u0cc7\u0cb7 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0ca8\u0ccd\u0ca8\u0cc1 \u0c97\u0cbf\u0c9f\u0ccd\u0c9f\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1.", "\u0c85\u0c9a\u0ccd\u0c9a\u0cc1 \u0cae\u0cc6\u0c9a\u0ccd\u0c9a\u0cc1 :\u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0c88 \u0c97\u0ccd\u0cb0\u0cc7\u0c9f\u0ccd \u0c86\u0c95\u0ccd\u0c9f\u0cb0\u0ccd \u0ca8 \u0cab\u0cc7\u0cb5\u0cb0\u0cc7\u0c9f\u0ccd \u0c86\u0c95\u0ccd\u0c9f\u0cb0\u0ccd \u0caf\u0cbe\u0cb0\u0cc1 \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cb0\u0cc6 \u0cac\u0cb0\u0cc1\u0cb5 \u0c89\u0ca4\u0ccd\u0ca4\u0cb0 \u0ca8\u0cbf\u0c9c\u0c95\u0ccd\u0c95\u0cc2 \u0c86\u0cb6\u0ccd\u0c9a\u0cb0\u0ccd\u0caf \u0cae\u0cc2\u0ca1\u0cbf\u0cb8\u0cc1\u0ca4\u0ccd\u0ca4\u0ca6\u0cc6 \u0caf\u0cbe\u0c95\u0cc6\u0c82\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c97\u0cc6 \u0c97\u0ccb\u0cb5\u0cbf\u0c82\u0ca6\u0cbe \u0c85\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0cb5\u0c82\u0ca4\u0cc6 \u0c85\u0cb5\u0cb0 \u0c95\u0cbe\u0cae\u0cbf\u0ca1\u0cbf \u0c9f\u0cc8\u0cae\u0cbf\u0c82\u0c97\u0ccd \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c88 \u0cae\u0cc7\u0cb0\u0cc1\u0ca8\u0c9f. \u0ca8\u0c9f\u0cbf\u0caf\u0cb0\u0cb2\u0ccd\u0cb2\u0cbf \u0cb9\u0cbf\u0cb0\u0cbf\u0caf \u0ca8\u0c9f\u0cbf \u0cb5\u0cb9\u0cc0\u0ca6\u0cbe \u0cb0\u0cc6\u0cb9\u0cae\u0cbe\u0ca8\u0ccd \u0cb9\u0cbe\u0c97\u0cc2 \u0c97\u0cc0\u0ca4\u0cbe \u0cac\u0cbe\u0cb2\u0cbf \u0ca4\u0cc1\u0c82\u0cac\u0cbe \u0c85\u0c9a\u0ccd\u0c9a\u0cc1 \u0cae\u0cc6\u0c9a\u0ccd\u0c9a\u0cc1 \u0cb9\u0cbe\u0c97\u0cc2 \u0cb9\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u0cb2\u0cbf\u0ca8\u0cbe\u0cb0\u0ccd\u0ca1\u0cca \u0ca1\u0cbf\u0c95\u0cbe\u0caa\u0ccd\u0cb0\u0cbf\u0caf\u0cca \u0cae\u0ca4\u0ccd\u0ca4\u0cc1 \u0ca1\u0ccd\u0caf\u0cbe\u0ca8\u0cbf\u0caf\u0cb2\u0ccd \u0ca1\u0cc6 \u0cb2\u0cc6\u0cb5\u0cbf\u0cb8\u0ccd \u0c87\u0cb7\u0ccd\u0c9f\u0cb5\u0c82\u0ca4\u0cc6. \u0c87\u0ca1\u0cc0 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cab\u0cc7\u0cb5\u0cb0\u0cbf\u0c9f\u0ccd \u0c85\u0ca8\u0ccd\u0ca8\u0cca \u0c95\u0cbe\u0cb2\u0ca6\u0cb2\u0ccd\u0cb2\u0cbf\u0cb0\u0cc1\u0cb5\u0cbe\u0c97 \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0cb8\u0ca3\u0ccd\u0ca3 \u0caa\u0cc1\u0c9f\u0ccd\u0c9f \u0ca8\u0c9f\u0cb0\u0cc1 \u0c85\u0ca8\u0cbf\u0cb8\u0cc1\u0cb5 \u0c86\u0c95\u0ccd\u0c9f\u0cb0\u0cc1\u0c97\u0cb3\u0cc1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0c97\u0cc6 \u0cab\u0cc7\u0cb5\u0cb0\u0cc7\u0c9f\u0ccd \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0cb5\u0cbf\u0cb6\u0cc7\u0cb7\u0cb5\u0cc7 \u0cb8\u0cb0\u0cbf.", "\u0ca4\u0cbf\u0c82\u0ca1\u0cbf \u0caa\u0ccd\u0cb0\u0cbf\u0caf :\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cac\u0cbe\u0cb0\u0ccd\u0ca1\u0cbf \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0ca1\u0caf\u0c9f\u0ccd \u0cae\u0cbe\u0ca1\u0cbf \u0cb5\u0cb0\u0ccd\u0c95\u0ccc\u0c9f\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0c85\u0c82\u0ca6\u0cc1\u0c95\u0cca\u0c82\u0ca1\u0cb0\u0cc6 \u0c85\u0ca6\u0cc1 \u0ca8\u0cbf\u0cae\u0ccd\u0cae \u0ca4\u0caa\u0ccd\u0caa\u0cc1 \u0c95\u0cb2\u0ccd\u0caa\u0ca8\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0ca4\u0cbf\u0c82\u0ca1\u0cbf \u0caa\u0ccd\u0cb0\u0cbf\u0caf\u0cb0\u0c82\u0ca4\u0cc6. \u0cae\u0cca\u0c97\u0cb2\u0cc8 \u0c95\u0ccd\u0caf\u0cc1\u0cb8\u0cc6\u0ca8\u0ccd \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0caa\u0ca1\u0cc1\u0cb5 \u0c85\u0cae\u0cc0\u0cb0\u0ccd \u0c97\u0cc6 \u0cb9\u0cbe\u0cae\u0ccd\u0cb2\u0cc6\u0c9f\u0ccd \u0ca8\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0cac\u0cbf\u0cb0\u0cbf\u0caf\u0cbe\u0ca8\u0cbf \u0cac\u0cbe\u0ca6\u0cb6\u0cbe\u0cb9\u0cbf \u0ca4\u0ca8\u0c95 \u0cb0\u0cc1\u0c9a\u0cbf \u0ca8\u0ccb\u0ca1\u0cc1\u0cb5 \u0c85\u0cad\u0ccd\u0caf\u0cbe\u0cb8\u0cb5\u0cbf\u0ca6\u0cc6. \u0c86\u0ca6\u0cb0\u0cc6 \u0c9a\u0cbf\u0ca4\u0ccd\u0cb0\u0ca6 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca4\u0ccd\u0caf\u0c9c\u0cbf\u0cb8\u0cbf \u0cb5\u0cb0\u0ccd\u0c95\u0ccc\u0c9f\u0ccd \u0cae\u0cbe\u0ca1\u0cbf \u0c9a\u0cbf\u0ca4\u0ccd\u0cb0 \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0cae\u0ca4\u0ccd\u0ca4\u0cc6 \u0c8e\u0c82\u0ca6\u0cbf\u0ca8\u0c82\u0ca4\u0cc6 \u0cb0\u0cc1\u0c9a\u0cbf \u0ca8\u0ccb\u0ca1\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0c82\u0ca4\u0cc6.", "\u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0cb9\u0ccb\u0cb0\u0cbe\u0c9f\u0c97\u0cbe\u0cb0\u0cb0 \u0cae\u0ca8\u0cc6\u0ca4\u0ca8 :\u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0cb9\u0ccb\u0cb0\u0cbe\u0c9f\u0c97\u0cbe\u0cb0 \u0cae\u0ccc\u0cb2\u0ca8\u0cbe \u0c85\u0cac\u0ccd\u0ca6\u0cc1\u0cb2\u0ccd \u0c95\u0cb2\u0cbe\u0c82 \u0c85\u0c9c\u0cbe\u0ca6\u0ccd'\u0cb0\u0cb5\u0cb0\u0cc1 \u0c97\u0cbe\u0c82\u0ca7\u0cc0\u0c9c\u0cbf \u0c9c\u0cca\u0ca4\u0cc6 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb5\u0cb0\u0cc1. \u00a0\u0cae\u0ccc\u0cb2\u0ca8\u0cbe \u0c85\u0cac\u0ccd\u0ca6\u0cc1\u0cb2\u0ccd \u0c95\u0cb2\u0cbe\u0c82 \u0c85\u0c9c\u0cbe\u0ca6\u0ccd'\u0cb0\u0cb5\u0cb0 \u0c9c\u0ca8\u0ccd\u0cae\u0ca6\u0cbf\u0ca8\u0cbe\u0c82\u0c95 \u00a0\u0ca8\u0cb5\u0cc6\u0c82\u0cac\u0cb0\u0ccd 11 \u0cb0\u0c82\u0ca6\u0cc1 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0ca6\u0cbf\u0ca8\u0c9a\u0cb0\u0ca3\u0cc6\u0caf\u0ca8\u0ccd\u0ca8\u0cbe\u0c97\u0cbf \u0c86\u0c9a\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0cb9\u0cc6\u0c9a\u0ccd\u0c9a\u0cbf\u0ca8\u0cb5\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0ca6\u0cbf\u0cb2\u0ccd\u0cb2. \u0cae\u0ccc\u0cb2\u0ca8\u0cbe \u0c85\u0c9c\u0cbe\u0ca6\u0ccd \u00a0\u0c8e\u0c82\u0ca6\u0cc7 \u0caa\u0cb0\u0cbf\u0c9a\u0cbf\u0ca4\u0cb0\u0cbe\u0c97\u0cbf\u0cb0\u0cc1\u0cb5 \u0c87\u0cb5\u0cb0\u0cc1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0 \u0c97\u0ccd\u0cb0\u0ccd\u0caf\u0cbe\u0c82\u0ca1\u0ccd \u0c86\u0c82\u0c95\u0cb2\u0ccd \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca4\u0cb9 \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0cb9\u0ccb\u0cb0\u0cbe\u0c9f\u0c97\u0cbe\u0cb0\u0cb0 \u0cae\u0ca8\u0cc6\u0ca4\u0ca8\u0ca6\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0cc2\u0ca1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0 \u0cb8\u0cbe\u0cae\u0cbe\u0c9c\u0cbf\u0c95 \u0c95\u0cb3\u0c95\u0cb3\u0cbf\u0c97\u0cc6 \u0c95\u0cbe\u0cb0\u0ca3\u0cb5\u0cbf\u0cb0\u0cac\u0cb9\u0cc1\u0ca6\u0cc1. \u0c85\u0cb2\u0ccd\u0cb2\u0ca6\u0cc6 \u0c85\u0cae\u0cc0\u0cb0\u0ccd \u0ca4\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf\u0caf \u0cae\u0c97\u0ca8\u0cbf\u0c97\u0cc6 \u0c85\u0c9c\u0cbe\u0ca6\u0ccd \u0cb0\u0cbe\u0cb5\u0ccd \u0c96\u0cbe\u0ca8\u0ccd \u0c8e\u0c82\u0ca6\u0cc7 \u0cb9\u0cc6\u0cb8\u0cb0\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf :\u0cb8\u0cbf\u0ca8\u0cbf\u0cae\u0cbe \u0c85\u0cb5\u0cbe\u0cb0\u0ccd\u0ca1\u0ccd \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cbf\u0c82\u0ca6 \u0ca6\u0cc2\u0cb0 \u0c89\u0cb3\u0cbf\u0caf\u0cc1\u0cb5 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cad\u0cbe\u0cb0\u0ca4\u0ca6 \u0caa\u0cb0\u0ccb\u0c9a\u0ccd\u0c9b \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cb3\u0cbe\u0ca6 \u00a0\u0caa\u0ca6\u0ccd\u0cae\u0cb6\u0ccd\u0cb0\u0cc0 \u0cb9\u0cbe\u0c97\u0cc2 \u0caa\u0ca6\u0ccd\u0cae \u0cad\u0cc2\u0cb7\u0ca8\u0ccd \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0ca4\u0cae\u0ccd\u0cae \u0cb5\u0cc3\u0ca4\u0ccd\u0ca4\u0cbf\u0caa\u0cb0\u0ca4\u0cc6\u0c97\u0cbe\u0c97\u0cbf \u00a0\u0cae\u0cc1\u0ca1\u0cbf\u0c97\u0cc7\u0cb0\u0cbf\u0cb8\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cab\u0cbe\u0cb2\u0ccb\u0cb5\u0cb0\u0ccd\u0cb8\u0ccd :\u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0ca1\u0cc1\u0cb5 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc6 \u0cab\u0cbe\u0cb2\u0ccb \u0cae\u0cbe\u0ca1\u0cc1\u0cb5 \u0c85\u0ca6\u0cc6\u0cb7\u0ccd\u0c9f\u0cca \u0ca8\u0c9f\u0cb0\u0cbf\u0cb0\u0cc1\u0cb5\u0cc1\u0ca6\u0cc1 \u0c97\u0cca\u0ca4\u0ccd\u0ca4\u0cc6\u0caf\u0cbf\u0ca6\u0cc6. \u00a0\u0c95\u0cbe\u0c82\u0caa\u0cbf\u0c9f\u0cc7\u0cb6\u0ca8\u0ccd \u0ca8\u0c9f\u0cb0\u0cc1\u0c97\u0cb3\u0cbe\u0ca6 \u0cb6\u0cbe\u0cb0\u0cc2\u0c95\u0ccd \u0c96\u0cbe\u0ca8\u0ccd \u0cb9\u0cbe\u0c97\u0cc2 \u0cb8\u0cb2\u0ccd\u0cae\u0cbe\u0ca8\u0ccd \u0c96\u0cbe\u0ca8\u0ccd \u0c95\u0cc2\u0ca1 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cae\u0cbe\u0ca1\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cc7 \u0c9a\u0cbf\u0ca4\u0ccd\u0cb0\u0c97\u0cb3 \u0c86\u0caf\u0ccd\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0cb8\u0cc1\u0ca6\u0ccd\u0ca6\u0cbf \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u0cac\u0cb9\u0cb3 \u0cb9\u0cbf\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c8f\u0ca8\u0cc7\u0caf\u0cbe\u0ca6\u0cb0\u0cc2 \u0c87\u0ca1\u0cc0 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0\u0ca8\u0ccd\u0ca8\u0cc1 \u0cab\u0cbe\u0cb2\u0ccb \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbe\u0c97\u0cb2\u0cbe\u0cb0\u0ca6\u0cc1.\u00a0", "\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0\u0cc1 \u0cae\u0cc1\u0c9a\u0ccd\u0c9a\u0cbf\u0c9f\u0ccd\u0c9f\u0cbf\u0cb0\u0cc1\u0cb5 \u0c87\u0ca8\u0ccd\u0ca8\u0cc2 \u0cb9\u0cb2\u0cb5\u0cbe\u0cb0\u0cc1 \u0cb5\u0cbf\u0cb7\u0caf\u0c97\u0cb3\u0cbf\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0cb8\u0ca6\u0ccd\u0caf \u0ca8\u0cae\u0c97\u0cc6 \u0cb8\u0cbf\u0c95\u0ccd\u0c95\u0c82\u0ca4\u0cb9 \u0c87\u0cb7\u0ccd\u0c9f\u0cc1 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb3\u0cbf\u0cb8\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6.", "\u0cb2\u0c97\u0cbe\u0ca8\u0ccd \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c86\u0cb8\u0ccd\u0c95\u0cb0\u0ccd \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca4\u0caa\u0ccd\u0caa\u0cbf\u0ca6\u0cbe\u0c97 \u0c92\u0c82\u0ca6\u0cb2\u0ccd\u0cb2\u0cbe \u0c92\u0c82\u0ca6\u0cc1 \u0ca6\u0cbf\u0ca8 \u0c86\u0cb8\u0ccd\u0c95\u0cb0\u0ccd \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c97\u0cc6\u0ca6\u0ccd\u0ca6\u0cc7 \u0c97\u0cc6\u0cb2\u0ccd\u0cb2\u0cc1\u0cb5\u0cc6 \u0c8e\u0c82\u0ca6\u0cbf\u0ca6\u0ccd\u0ca6 \u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cb0 \u0c86\u0cb8\u0cc6\u0caf\u0cc1 \u0cb6\u0cc0\u0c98\u0ccd\u0cb0\u0ca6\u0cb2\u0ccd\u0cb2\u0cc7 \u0c88\u0ca1\u0cc7\u0cb0\u0cb2\u0cbf \u0cb9\u0cbe\u0c97\u0cc2 \u0cb5\u0cbf\u0cb6\u0ccd\u0cb5\u0ca6\u0cb2\u0ccd\u0cb2\u0cc7 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cc1\u0cb5\u0c82\u0ca4\u0cbe\u0c97\u0cb2\u0cbf \u0c8e\u0c82\u0ca6\u0cc1 \u0cb9\u0cbe\u0cb0\u0cc8\u0cb8\u0ccb\u0ca3.\u00a0", "-\u0c95\u0caa\u0ccd\u0caa\u0cc1 \u0cae\u0cc2\u0c97\u0cc1\u0ca4\u0ccd\u0ca4\u0cbf\u00a0"], "title": "\u200b\u0c85\u0cae\u0cc0\u0cb0\u0ccd \u0c96\u0cbe\u0ca8\u0ccd \u0cac\u0c97\u0ccd\u0c97\u0cc6 \u0ca8\u0cbf\u0cae\u0c97\u0cc6\u0cb7\u0ccd\u0c9f\u0cc1 \u0c97\u0cca\u0ca4\u0ccd\u0ca4\u0cc1 "},
{"url": "https://www.udayavani.com/kannada/news/%E0%B2%AC%E0%B2%BE%E0%B2%B2%E0%B2%BF%E0%B2%B5%E0%B3%81%E0%B2%A1%E0%B3%8D%E2%80%8C-%E0%B2%B5%E0%B2%BE%E0%B2%B0%E0%B3%8D%E0%B2%A4%E0%B3%86%E0%B2%97%E0%B2%B3%E0%B3%81/19210/%E0%B2%A6%E0%B2%BE%E0%B2%96%E0%B2%B2%E0%B3%86-%E0%B2%AC%E0%B2%B0%E0%B3%86%E0%B2%A6-%E0%B2%85%E0%B2%AE%E0%B3%80%E0%B2%B0%E0%B3%8D%E2%80%8C-%E0%B2%9A%E0%B2%BF%E0%B2%A4%E0%B3%8D%E0%B2%B0%E0%B2%97%E0%B2%B3%E0%B3%81", "content": ["\u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c85\u0cad\u0cbf\u0ca8\u0caf\u0ca6 \u0c9a\u0cbf\u0ca4\u0ccd\u0cb0 \"\u0caa\u0cbf\u0c95\u0cc6' \u0cac\u0c97\u0ccd\u0c97\u0cc6 \u0cb5\u0cbf\u0cb5\u0cbe\u0ca6\u0c97\u0cb3\u0cc7\u0ca8\u0cc7 \u0c87\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0ca6\u0cbe\u0c96\u0cb2\u0cc6 \u0cae\u0cc7\u0cb2\u0cc6 \u0ca6\u0cbe\u0c96\u0cb2\u0cc6 \u0cac\u0cb0\u0cc6\u0caf\u0cc1\u0ca4\u0ccd\u0ca4 \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c \u0c9a\u0cbf\u0c82\u0ca6\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0c82\u0ca4\u0cc2 \u0cb8\u0ca4\u0ccd\u0caf. \u0cb8\u0ca6\u0ccd\u0caf \"\u0caa\u0cbf\u0c95\u0cc6' \u0c9a\u0cbf\u0ca4\u0ccd\u0cb0 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0ca6\u0cbe\u0c96\u0cb2\u0cc6\u0caf 611 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca6\u0ccd\u0ca6\u0cc1, \u0c85\u0ca6\u0cb0 \u0ca8\u0cbe\u0c97\u0cbe\u0cb2\u0ccb\u0c9f \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0cc6. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0ca6\u0cbe\u0c96\u0cb2\u0cc6 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0c87\u0ca6\u0cc7 \u0cae\u0cca\u0ca6\u0cb2\u0cc7\u0ca8\u0cb2\u0ccd\u0cb2, \u0cb9\u0cbf\u0c82\u0ca6\u0cc6 \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cad\u0cb0\u0ccd\u0c9c\u0cb0\u0cbf \u0c97\u0cb3\u0cbf\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c85\u0cb5\u0cc1\u0c97\u0cb3\u0cb2\u0ccd\u0cb2\u0cbf 3 \u0c88\u0ca1\u0cbf\u0c8e\u0c9f\u0ccd\u0cb8\u0ccd\u200c \u0cae\u0ca4\u0ccd\u0ca4\u0cc1 \u0ca7\u0cc2\u0cae\u0ccd\u200c 3 200 \u0c95\u0ccb\u0c9f\u0cbf \u0cb2\u0cbe\u0cad \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1 \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cbf\u0cb5\u0cc6. \u0cb9\u0cc0\u0c97\u0cc6 \u0cad\u0cb0\u0ccd\u0c9c\u0cb0\u0cbf \u0c97\u0cb3\u0cbf\u0c95\u0cc6 \u0cae\u0cbe\u0ca1\u0cbf\u0ca6 \u0c85\u0cae\u0cc0\u0cb0\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1? \u0c85\u0cb5\u0cc1\u0c97\u0cb3 \u0cb8\u0c82\u0caa\u0cbe\u0ca6\u0ca8\u0cc6\u0caf\u0cc6\u0cb7\u0ccd\u0c9f\u0cc1 \u0c8e\u0c82\u0cac \u0c95\u0cc1\u0cb0\u0cbf\u0ca4 \u0cb5\u0cbf\u0cb5\u0cb0\u0c97\u0cb3\u0cc1 \u0c87\u0cb2\u0ccd\u0cb2\u0cbf\u0cb5\u0cc6.", "\u0ca7\u0cc2\u0cae\u0ccd\u200c 3", "540 \u0c95\u0ccb\u0c9f\u0cbf \u0cb0\u0cc2. \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c9a\u0cbf\u0ca4\u0ccd\u0cb0. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0c85\u0cad\u0cbf\u0cb7\u0cc7\u0c95\u0ccd\u200c \u0cac\u0c9a\u0ccd\u0c9a\u0ca8\u0ccd\u200c, \u0c95\u0ca4\u0ccd\u0cb0\u0cc0\u0ca8\u0cbe \u0c95\u0cc8\u0cab\u0ccd, \u0c89\u0ca6\u0caf\u0ccd\u200c \u0c9a\u0ccb\u0caa\u0ccd\u0cb0\u0cbe, \u0c9c\u0cbe\u0c95\u0cbf\u0cb6\u0ccd\u0cb0\u0cbe\u0cab\u0ccd \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0cb0\u0cb2\u0ccd\u0cb2\u0cbf \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0ca6\u0ccd\u0cb5\u0cbf\u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cc1, \u0caf\u0cb6\u0ccd\u200c \u0cb0\u0cbe\u0c9c\u0ccd\u200c \u0cab\u0cbf\u0cb2\u0c82\u0cb8\u0ccd\u200c \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0cb5\u0cbf\u0c9c\u0caf\u0ccd\u200c \u0c95\u0cc3\u0cb7\u0ccd\u0ca3 \u0c86\u0c9a\u0cbe\u0cb0\u0ccd\u0caf \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c92\u0c9f\u0ccd\u0c9f\u0cc1 125 \u0c95\u0ccb\u0c9f\u0cbf \u0cb0\u0cc2. \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c97\u0cb3\u0cbf\u0c95\u0cc6 \u0c85\u0ca6\u0ccd\u0cad\u0cc1\u0ca4 \u0c8e\u0ca8\u0ccd\u0ca8\u0cc1\u0cb5\u0c82\u0ca4\u0cc6 540 \u0c95\u0ccb\u0c9f\u0cbf \u0cb0\u0cc2.\u0cae\u0cbe\u0ca1\u0cbf\u0ca4\u0ccd\u0ca4\u0cc1.", "3 \u0c88\u0ca1\u0cbf\u0c8e\u0c9f\u0ccd\u0cb8\u0ccd\u200c", "392 \u0c95\u0ccb\u0c9f\u0cbf \u0cb0\u0cc2. \u0c87\u0ca6\u0cc2 \u0c95\u0cc2\u0ca1 \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c9a\u0cbf\u0ca4\u0ccd\u0cb0. \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cc7 \u0c85\u0ca4\u0cbf \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cca\u0c82\u0ca6\u0cc1. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0c95\u0cb0\u0cc0\u0ca8\u0cbe \u0c95\u0caa\u0cc2\u0cb0\u0ccd\u200c, \u0cae\u0cbe\u0ca7\u0cb5\u0ca8\u0ccd\u200c, \u0cac\u0cc6\u0cc2\u0cae\u0ca8\u0ccd\u200c \u0c87\u0cb0\u0cbe\u0ca8\u0cbf \u0cae\u0ca4\u0ccd\u0ca4\u0cbf\u0ca4\u0cb0\u0cb0\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb5\u0cbf\u0ca8\u0ccb\u0ca6\u0ccd\u200c \u0c9a\u0ccb\u0caa\u0ccd\u0cb0\u0cbe \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0cb9\u0cbf\u0cb0\u0cbe\u0ca8\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. 35 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb5\u0ccd\u0caf\u0caf\u0cbf\u0cb8\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0cac\u0cbe\u0c95\u0ccd\u0cb8\u0ccd\u200c\u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c87\u0ca6\u0cb0 \u0c97\u0cb3\u0cbf\u0c97\u0cc6 392 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0cbf\u0c97\u0cc2 \u0cae\u0cbf\u0c97\u0cbf\u0cb2\u0cbe\u0c97\u0cbf\u0ca4\u0ccd\u0ca4\u0cc1.", "\u0c98\u0c9c\u0cbf\u0ca8\u0cbf", "190 \u0c95\u0ccb\u0c9f\u0cbf \u0cb0\u0cc2. \u0c95\u0ccd\u0cb0\u0cbf\u0cb8\u0ccd\u0c9f\u0ccb\u0cab\u200c\u0cb0\u0ccd\u200c \u0ca8\u0cc6\u0cc2\u0cb2\u0cbe\u0ca8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0c9a\u0cbf\u0ca4\u0ccd\u0cb0 \u0cae\u0cca\u0cae\u0cc6\u0c82\u0c9f\u0ccb \u0c86\u0ca7\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0cb5\u0cbf\u0ca6\u0cc1 \u0ca8 \u0cae\u0ca8\u0cb6\u0ccd\u0caf\u0cbe\u0cb8\u0ccd\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0cb0\u0c9a\u0cbf\u0cb8\u0cbf\u0ca6 \u0ca5\u0ccd\u0cb0\u0cbf\u0cb2\u0ccd\u0cb2\u0cb0\u0ccd\u200c \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0c87\u0ca6\u0cc1 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cc1, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c86\u0cb8\u0cbf\u0ca8\u0ccd\u200c, \u0c9c\u0cbf\u0cb9\u0cbe \u0c96\u0cbe\u0ca8\u0ccd\u200c, \u0caa\u0ccd\u0cb0\u0ca6\u0cc0\u0caa\u0ccd\u200c \u0cb0\u0cbe\u0cb5\u0ca4\u0ccd\u200c \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c8e.\u0c86\u0cb0\u0ccd\u200c.\u0cae\u0cc1\u0cb0\u0cc1\u0c97\u0cbe\u0ca6\u0cbe\u0cb8\u0ccd\u200c \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0cc1 \u0c85\u0cb0\u0cb5\u0cbf\u0c82\u0ca6\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 45 \u0c95\u0ccb\u0c9f\u0cbf \u0cb0\u0cc2. \u0c96\u0cb0\u0ccd\u0c9a\u0cbe\u0c97\u0cbf\u0ca4\u0ccd\u0ca4\u0cc1. \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 \u0ca6\u0cbe\u0c96\u0cb2\u0cc6 \u0c97\u0cb3\u0cbf\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1, 190 \u0c95\u0ccb\u0c9f\u0cbf \u0cb0\u0cc2. \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0ca6\u0cc7 \u0cb5\u0cbf\u0cb5\u0cbf\u0ca7 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0c95\u0cc2\u0ca1 \u0c86\u0c97\u0cbf\u0ca6\u0ccd\u0ca6\u0cc1 \u0c85\u0cb2\u0ccd\u0cb2\u0cc2 \u0cad\u0cb0\u0ccd\u0c9c\u0cb0\u0cbf \u0ca6\u0cc1\u0ca1\u0ccd\u0ca1\u0cc1 \u0cae\u0cbe\u0ca1\u0cbf\u0ca4\u0ccd\u0ca4\u0cc1.", "\u0ca4\u0cb2\u0cbe\u0cb6\u0ccd\u200c", "174 \u0c95\u0ccb\u0c9f\u0cbf \u0cb0\u0cc2. \u0c87\u0ca6\u0cc2 \u0c92\u0c82\u0ca6\u0cc1 \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c9a\u0cbf\u0ca4\u0ccd\u0cb0. \u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0cb0\u0cbe\u0ca3\u0cbf \u0cae\u0cc1\u0c96\u0cb0\u0ccd\u0c9c\u0cbf, \u0c95\u0cb0\u0cc0\u0ca8\u0cbe \u0c95\u0caa\u0cc2\u0cb0\u0ccd\u200c, \u0ca8\u0cb5\u0cbe\u0c9c\u0cc1\u0ca6\u0ccd\u0ca6\u0cc0\u0ca8\u0ccd\u200c \u0cb8\u0cbf\u0ca6\u0ccd\u0ca6\u0cbf\u0c95\u0cbf \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc1. \u0c8e\u0c95\u0ccd\u0cb8\u0cc6\u0cb2\u0ccd\u200c \u0c8e\u0c82\u0c9f\u0cc6\u0cb0\u0ccd\u200c\u0c9f\u0cc8\u0ca8\u0ccd\u200c\u0cae\u0cc6\u0c82\u0c9f\u0ccd\u200c, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c \u0cb9\u0cc6\u0cb8\u0cb0\u0cb2\u0ccd\u0cb2\u0cbf, \u0ca4\u0cbf\u0cb0\u0cc7\u0ca4\u0ccd\u200c \u0cb8\u0cbf\u0ca7\u0ccd\u0cb5\u0cbe\u0ca8\u0cbf, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0cab\u200c\u0cb0\u0ccd\u0cb9\u0cbe\u0ca8\u0ccd\u200c \u0c85\u0c96\u0ccd\u0ca4\u0cb0\u0ccd\u200c \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb0\u0cc0\u0cae\u0cbe \u0c95\u0cbe\u0c97\u0cbfr \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. 40 \u0c95\u0ccb\u0c9f\u0cbf \u0cb0\u0cc2. \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cc6 \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 \u0ca6\u0cbe\u0c96\u0cb2\u0cc6\u0caf 174 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca4\u0ccd\u0ca4\u0cc1. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c85\u0cb5\u0cb0\u0ca6\u0ccd\u0ca6\u0cc7 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c87\u0ca6\u0cc2 \u0c92\u0c82\u0ca6\u0cc1.", "\u0ca4\u0cbe\u0cb0\u0cc7 \u0c9c\u0cae\u0cc0\u0ca8\u0ccd\u200c \u0caa\u0cb0\u0ccd\u200c", "88 \u0c95\u0ccb\u0c9f\u0cbf \u0cb0\u0cc2. \u0ca6\u0cc7\u0cb6\u0cbe\u0ca6\u0ccd\u0caf\u0c82\u0ca4 \u0cac\u0cb9\u0cc1 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6 \u0c9a\u0cbf\u0ca4\u0ccd\u0cb0\u0cb5\u0cbf\u0ca6\u0cc1. \u0cae\u0c95\u0ccd\u0c95\u0cb3\u0cb2\u0ccd\u0cb2\u0cbf\u0cb0\u0cc1\u0cb5 \u0ca1\u0cbf\u0cb8\u0ccd\u200c\u0cb2\u0cc6\u0c95\u0ccd\u0cb8\u0cbf\u0caf\u0cbe (\u0c95\u0cb2\u0cbf\u0c95\u0cbe \u0ca4\u0cc6\u0cc2\u0c82\u0ca6\u0cb0\u0cc6) \u0cac\u0c97\u0ccd\u0c97\u0cc6 \u0c88 \u0c9a\u0cbf\u0ca4\u0ccd\u0cb0 \u0cb9\u0cc7\u0cb3\u0cc1\u0ca4\u0ccd\u0ca4\u0ca6\u0cc6. \u0ca6\u0cb0\u0ccd\u0cb6\u0cc0\u0cb2\u0ccd\u200c \u0cb8\u0cab\u0cbe\u0cb0\u0cbf \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0cb5\u0cbf\u0caa\u0cbf\u0ca8\u0ccd\u200c \u0cb6\u0cb0\u0ccd\u0cae\u0cbe \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cc1, \u0cb8\u0ccd\u0cb5\u0ca4\u0c83 \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c85\u0cb5\u0cb0\u0cc7 \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 12 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc1, \u0ca6\u0cbe\u0c96\u0cb2\u0cc6\u0caf 88 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c97\u0cb3\u0cbf\u0cb8\u0cbf\u0ca4\u0ccd\u0ca4\u0cc1.", "\u0cab\u200c\u0ca8\u0cbe", "\u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0c95\u0cbe\u0c9c\u0ccb\u0cb2\u0ccd\u200c \u0c85\u0cad\u0cbf\u0ca8\u0caf\u0ca6 \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0c9a\u0cbf\u0ca4\u0ccd\u0cb0. \u0cb0\u0cbf\u0cb6\u0cbf \u0c95\u0caa\u0cc2\u0cb0\u0ccd\u200c, \u0c95\u0cbf\u0cb0\u0ca3\u0ccd\u200c \u0c96\u0cc7\u0cb0\u0ccd\u200c \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cbf\u0ca4\u0ccd\u0caf \u0c9a\u0ccb\u0caa\u0ccd\u0cb0\u0cbe \u0c85\u0cb5\u0cb0 \u0caf\u0cb6\u0ccd\u200c \u0cb0\u0cbe\u0c9c\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc1, \u0c95\u0cc1\u0ca8\u0cbe\u0cb2\u0ccd\u200c \u0c95\u0cc6\u0cc2\u0cb9\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 50 \u0c95\u0ccb\u0c9f\u0cbf \u0cb0\u0cc2.\u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, 104 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c85\u0ca6\u0cc1 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c97\u0cb3 \u0cae\u0cc2\u0cb2\u0c95 \u0c97\u0cb3\u0cbf\u0cb8\u0cbf\u0ca4\u0ccd\u0ca4\u0cc1.", "\u0cb2\u0c97\u0cbe\u0ca8\u0ccd\u200c", "\u0ca6\u0cc7\u0cb6 \u0caa\u0ccd\u0cb0\u0cc7\u0cae \u0cac\u0cbf\u0c82\u0cac\u0cbf\u0cb8\u0cc1\u0cb5 \u0c9a\u0cbf\u0ca4\u0ccd\u0cb0. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0c97\u0ccd\u0cb0\u0cc7\u0cb8\u0cbf \u0cb8\u0cbf\u0c82\u0c97\u0ccd\u200c, \u0cb0\u0cb6\u0cc6\u0cb2\u0ccd\u200c \u0cb6\u0cc6\u0cb2\u0ccd\u0cb2\u0cc6\u201e \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb6\u0cc1\u0ca4\u0ccb\u0cb6\u0ccd\u200c \u0c97\u0ccc\u0cb0\u0cbf\u0c95\u0cb0\u0ccd\u200c \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1, 25 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0c82\u0ca6\u0cbf\u0ca8\u0cb5\u0cb0\u0cc6\u0c97\u0cc6 \u0c87\u0ca6\u0cb0 \u0c97\u0cb3\u0cbf\u0c97\u0cc6 130 \u0c95\u0ccb\u0c9f\u0cbf \u0c87\u0ca6\u0ccd\u0ca6\u0cc1, \u0c85\u0ca6\u0ccd\u0cad\u0cc1\u0ca4 \u0c97\u0cb3\u0cbf\u0c95\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cca\u0c82\u0ca6\u0cc1 \u0c8e\u0c82\u0ca6\u0cc1 \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cbf\u0ca6\u0cc6.", "\u0cb0\u0c82\u0c97\u0ccd\u200c \u0ca6\u0cc7 \u0cac\u0cb8\u0c82\u0ca4\u0cbf", "\u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0cb8\u0cbf\u0ca6\u0ccd\u0ca7\u0cbe\u0cb0\u0ccd\u0ca5 \u0ca8\u0cbe\u0cb0\u0cbe\u0caf\u0ca3\u0ccd\u200c, \u0cb6\u0cb0\u0ccd\u0cae\u0ca8\u0ccd\u200c \u0c9c\u0ccb\u0cb7\u0cbf, \u0cb8\u0ccb\u0cb9\u0cbe \u0c85\u0cb2\u0cbf \u0c96\u0cbe\u0ca8\u0ccd\u200c, \u0cb5\u0cb9\u0cc0\u0ca6\u0cbe \u0cb0\u0cc6\u0cb9\u0cae\u0cbe\u0ca8\u0ccd\u200c \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cbe\u0c95\u0cc7\u0cb6\u0ccd\u200c \u0c93\u0c82 \u0caa\u0ccd\u0cb0\u0c95\u0cbe\u0cb6\u0ccd\u200c \u0cae\u0cc6\u0cb9\u0ccd\u0cb0\u0cbe, \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c \u0c9c\u0c82\u0c9f\u0cbf\u0caf\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc1, \u0cb0\u0cbe\u0c95\u0cc7\u0cb6\u0ccd\u200c \u0c93\u0c82 \u0caa\u0ccd\u0cb0\u0c95\u0cbe\u0cb6\u0ccd\u200c \u0cae\u0cc6\u0cb9\u0ccd\u0cb0\u0cbe \u0c85\u0cb5\u0cb0\u0cc7 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 25 \u0c95\u0ccb\u0c9f\u0cbf \u0cb0\u0cc2. \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, 92 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0ca6 \u0cae\u0cc2\u0cb2\u0c95 \u0c87\u0ca6\u0cc1 \u0c97\u0cb3\u0cbf\u0cb8\u0cbf\u0ca4\u0ccd\u0ca4\u0cc1.", "\u0cae\u0c82\u0c97\u0cb2\u0ccd\u200c \u0caa\u0cbe\u0c82\u0ca1\u0cc6-\u0ca6\u0cbf \u0cb0\u0cc8\u0cb8\u0cbf\u0c82\u0c97\u0ccd\u200c", "1857\u0cb0 \u0cb8\u0cbf\u0caa\u0cbe\u0caf\u0cbf \u0ca6\u0c82\u0c97\u0cc6 \u0c86\u0ca7\u0cb0\u0cbf\u0cb8\u0cbf\u0ca6 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0. \u0c85\u0cae\u0cc0\u0cb0\u0ccd\u200c \u0c96\u0cbe\u0ca8\u0ccd\u200c, \u0cb0\u0cbe\u0ca3\u0cbf \u0cae\u0cc1\u0c96\u0cb0\u0ccd\u0c9c\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cb0\u0cc1 \u0ca4\u0cbe\u0cb0\u0cbe\u0c97\u0ca3\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc1, \u0c95\u0cc7\u0ca4\u0ca8\u0ccd\u200c \u0cae\u0cc6\u0cb9\u0ccd\u0ca4\u0cbe \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cac\u0cbe\u0cac\u0ccd\u0cac\u0cbf \u0cac\u0cc7\u0ca1\u0cbf, \u0c95\u0cc7\u0ca4\u0ca8\u0ccd\u200c \u0cae\u0cc6\u0cb9\u0ccd\u0ca4\u0cbe, \u0ca6\u0cc0\u0caa\u0cbe \u0cb8\u0cb9\u0cbf \u0c9c\u0c82\u0c9f\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0c88 \u0c90\u0ca4\u0cbf\u0cb9\u0cbe\u0cb8\u0cbf\u0c95 \u0c9a\u0cbf\u0ca4\u0ccd\u0cb0 \u0cb0\u0cc2\u0caa\u0cc1\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, 38 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cac\u0cbe\u0c95\u0ccd\u0cb8\u0ccd\u200c \u0c86\u0cab\u0cc0\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c88 \u0c9a\u0cbf\u0ca4\u0ccd\u0cb0 55 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0cb3\u0ccd\u0cb3\u0cc6\u0cb9\u0cca\u0ca1\u0cc6\u0ca6\u0cbf\u0ca4\u0ccd\u0ca4\u0cc1.", "\u00a0"], "title": "\u0ca6\u0cbe\u0c96\u0cb2\u0cc6 \u0cac\u0cb0\u0cc6\u0ca6 \u0c85\u0cae\u0cc0\u0cb0\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cc1"},
{"url": "https://www.udayavani.com/kannada/news/%E0%B2%AC%E0%B2%BE%E0%B2%B2%E0%B2%BF%E0%B2%B5%E0%B3%81%E0%B2%A1%E0%B3%8D%E2%80%8C-%E0%B2%B5%E0%B2%BE%E0%B2%B0%E0%B3%8D%E0%B2%A4%E0%B3%86%E0%B2%97%E0%B2%B3%E0%B3%81/18625/%E0%B2%90-%E0%B2%AA%E0%B3%8A%E0%B2%82%E0%B2%97%E0%B2%B2%E0%B3%8D%E2%80%8C%E0%B2%97%E0%B3%86-%E0%B2%95%E0%B2%BE%E0%B2%A3%E0%B2%BF%E0%B2%95%E0%B3%86", "content": ["\u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0cae\u0cb8\u0ccd\u0c95\u0cbe\u0cb0, \u0c85\u0c82\u0ca6\u0cb0\u0cbf\u0c95\u0cbf \u0ca8\u0cae\u0cb8\u0ccd\u0c95\u0cbe\u0cb0\u0c82, \u0cb5\u0ca3\u0c95\u0ccd\u0c95\u0cc1\u0c82 ...\u00a0\u0cb9\u0cc0\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0c9c\u0ccb\u0cb0\u0cc1 \u0c95\u0cb0\u0ca4\u0cbe\u0ca1\u0ca8, \u0c8e\u0cb2\u0ccd\u0cb2\u0cc6\u0cae\u0cc0\u0cb0\u0cbf\u0ca6 \u0cb6\u0cbf\u0cb3\u0ccd\u0cb3\u0cc6\u0c97\u0cb3 \u0cb8\u0ca6\u0ccd\u0ca6\u0cc1. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0ca4\u0cae\u0cbf\u0cb3\u0cbf\u0ca8 \u0c96\u0ccd\u0caf\u0cbe\u0ca4 \u0ca8\u0c9f \u0cb5\u0cbf\u0c95\u0ccd\u0cb0\u0cae\u0ccd\u200c. \u0cb9\u0ccc\u0ca6\u0cc1, \u0cb5\u0cbf\u0c95\u0ccd\u0cb0\u0cae\u0ccd\u200c \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0cb5\u0cbf\u0c95\u0ccd\u0cb0\u0cae\u0ccd\u200c \u0c86\u0c97\u0cae\u0ca8\u0cb5\u0cbe\u0c97\u0cbf\u0ca6\u0ccd\u0ca6\u0cc1 \u0cac\u0cb9\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf '\u0c90' \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0c9a\u0cbe\u0cb0\u0c95\u0ccd\u0c95\u0cbe\u0c97\u0cbf. \u0c96\u0ccd\u0caf\u0cbe\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0c82\u0c95\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6, \u0cb5\u0cbf.\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3\u0ca6 \"\u0c90' \u0c9c\u0ca8\u0cb5\u0cb0\u0cbf 14 \u0cb0 \u0cb8\u0c82\u0c95\u0ccd\u0cb0\u0cbe\u0c82\u0ca4\u0cbf\u0c97\u0cc6 \u0cb5\u0cbf\u0cb6\u0ccd\u0cb5\u0cbe\u0ca6\u0ccd\u0caf\u0c82\u0ca4 \u0ca4\u0cc6\u0cb0\u0cc6\u0c95\u0cbe\u0ca3\u0cb2\u0cbf\u0ca6\u0cc6. \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cc7 \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0cac\u0c9c\u0cc6\u0c9f\u0ccd\u200c 170 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cbf\u0cb0\u0cc1\u0cb5 \u0c88 \u0c9a\u0cbf\u0ca4\u0ccd\u0cb0 \u0c95\u0ccb\u0c9f\u0ccd\u0caf\u0cbe\u0c82\u0ca4\u0cb0 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cb2\u0ccd\u0cb2\u0cbf \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc1\u0c9f\u0ccd\u0c9f\u0cbf\u0cb8\u0cbf\u0ca6\u0cc6. \u0cac\u0cb0\u0ccb\u0cac\u0ccd\u0cac\u0cb0\u0cbf \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0ca4\u0caf\u0cbe\u0cb0\u0cbe\u0ca6 \"\u0c90' \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c9c\u0ca8\u0cb0\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cbf\u0cb2\u0ccd\u0cb2\u0ca6 \u0c95\u0cc1\u0ca4\u0cc2\u0cb9\u0cb2\u0c97\u0cb3\u0cbf\u0cb5\u0cc6, \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0cb5\u0cc6, \u0c85\u0c82\u0ca4\u0cb9 \u0c92\u0c82\u0ca6\u0cb7\u0ccd\u0c9f\u0cc1 \u0c95\u0cc1\u0ca4\u0cc2\u0cb9\u0cb2, \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0cb8\u0ccd\u0cb5\u0ca4\u0c83 \u0cb5\u0cbf\u0c95\u0ccd\u0cb0\u0cae\u0ccd\u200c \u0c85\u0cb5\u0cb0\u0cc7 \u0c89\u0ca4\u0ccd\u0ca4\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \"\u0c90' \u0c9a\u0cbf\u0ca4\u0ccd\u0cb0\u0ca6 \u0c95\u0cc1\u0cb0\u0cbf\u0ca4\u0cc1 \u0cb5\u0cbf\u0c95\u0ccd\u0cb0\u0cae\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc1, \u0c85\u0cb5\u0cb0\u0cbf\u0c97\u0cbe\u0ca6 \u0c85\u0ca8\u0cc1\u0cad\u0cb5\u0c97\u0cb3\u0cc7\u0ca8\u0cc1, \u0caa\u0c9f\u0ccd\u0c9f \u0c95\u0cb7\u0ccd\u0c9f\u0cb5\u0cc6\u0cb7\u0ccd\u0c9f\u0cc1, \u0c96\u0cc1\u0cb7\u0cbf\u0caf\u0cc6\u0cb7\u0ccd\u0c9f\u0cc1 \u0c87\u0ca4\u0ccd\u0caf\u0cbe\u0ca6\u0cbf \u0cac\u0c97\u0ccd\u0c97\u0cc6 \u0c85\u0cb5\u0cb0 \u0cae\u0cbe\u0ca4\u0cb2\u0ccd\u0cb2\u0cc7 \u0c95\u0cc7\u0cb3\u0cbf.", "\u0cb9\u0cca\u0cb8 \u0cb5\u0cb0\u0ccd\u0cb7\u0c95\u0ccd\u0c95\u0cca\u0c82\u0ca6\u0cc1 \u0cb9\u0cca\u0cb8 \u0cb8\u0cbf\u0ca8\u0ccd\u0cae\u0cbe\u0c87\u0ca6\u0cc1 \u0ca8\u0ca8\u0ccd\u0ca8 \u0cb5\u0cc3\u0ca4\u0ccd\u0ca4\u0cbf \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cc7 \u0c85\u0ca4\u0ccd\u0caf\u0c82\u0ca4 \u0ca6\u0cc6\u0cc2\u0ca1\u0ccd\u0ca1\u0cae\u0c9f\u0ccd\u0c9f\u0ca6 \u0cb8\u0cbf\u0ca8\u0cbf\u0cae\u0cbe. \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0ccb\u0c95\u0cc6 \u0c8e\u0cb2\u0ccd\u0cb2\u0cb0\u0c82\u0ca4\u0cc6 \u0ca8\u0cbe\u0ca8\u0cc2 \u0c95\u0cbe\u0ca4\u0cb0\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f \u0cb6\u0c82\u0c95\u0cb0\u0ccd\u200c \u0cb8\u0cb0\u0ccd\u200c \u0cae\u0ca4\u0ccd\u0ca4\u0cc1 \u0c85\u0cb5\u0cb0 \u0ca4\u0c82\u0ca1\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c9a\u0cbf\u0cb0\u0c8b\u0ca3\u0cbf. \u0c9f\u0cc8\u0c9f\u0cb2\u0ccd\u200c\u0ca8\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1, \u0ca1\u0cbf\u0cb8\u0cc8\u0ca8\u0ccd\u200c, \u0c9f\u0ccd\u0cb0\u0cc7\u0cb2\u0cb0\u0ccd\u200c\u0cb5\u0cb0\u0cc6\u0c97\u0cc2 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc1\u0c9f\u0ccd\u0c9f\u0cbf\u0cb8\u0cbf\u0ca6\u0cc6. \u0c85\u0c82\u0ca4\u0cb9 \u0c95\u0cc1\u0ca4\u0cc2\u0cb9\u0cb2 \u0c95\u0cc6\u0cb0\u0cb3\u0cbf\u0cb8\u0cc1\u0cb5\u0c82\u0ca4\u0cb9 \u0c9a\u0cbf\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb5\u0cbf.\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c\u0c97\u0cc6 \u0ca6\u0cc6\u0cc2\u0ca1\u0ccd\u0ca1\u0ca6\u0ccd\u0ca6\u0cca\u0c82\u0ca6\u0cc1 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c. \"\u0c90' \u0c88 \u0cb9\u0cca\u0cb8 \u0cb5\u0cb0\u0ccd\u0cb7\u0c95\u0ccd\u0c95\u0cca\u0c82\u0ca6\u0cc1 \u0cb9\u0cca\u0cb8\u0ca4\u0ca8\u0ca6 \u0cb8\u0cbf\u0ca8\u0cbf\u0cae\u0cbe. \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cc2\u0ca1\u0cbf\u0cac\u0cb0\u0ccb\u0c95\u0cc6 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c9c\u0ca8\u0cb0 \u0caa\u0cb0\u0cbf\u0cb6\u0ccd\u0cb0\u0cae\u0cb5\u0cbf\u0ca6\u0cc6. \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0 \u0caa\u0ccd\u0cb0\u0ca4\u0cbf\u0cad\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0caf\u0cbe\u0cb5\u0cc1\u0ca6\u0cc7 \u0cb8\u0c82\u0ca6\u0cc7\u0cb6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0ca6\u0cc6\u0cc2\u0c82\u0ca6\u0cc1 \u0c85\u0caa\u0ccd\u0caa\u0c9f \u0cae\u0ca8\u0cb0\u0c82\u0c9c\u0ca8\u0cc6\u0caf \u0cb8\u0cbf\u0ca8\u0cbf\u0cae\u0cbe\u0cb5\u0cb7\u0ccd\u0c9f\u0cc7. \u0ca6\u0cc7\u0cb6\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0cb9\u0cb2\u0cb5\u0cc1 \u0cb5\u0cbf\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cc2 \"\u0c90' \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0ca8\u0cae\u0ccd\u0cae\u0cb5\u0cb0\u0cbf\u0c97\u0cbf\u0ca6\u0ccd\u0ca6\u0c82\u0ca4\u0cc6 \u0cb5\u0cbf\u0ca6\u0cc7\u0cb6\u0ca6\u0cb5\u0cb0\u0cbf\u0c97\u0cc2 \"\u0c90' \u0cae\u0cc7\u0cb2\u0cc6 \u0c87\u0ca8\u0ccd\u0ca8\u0cbf\u0cb2\u0ccd\u0cb2\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca6\u0cc6. \u0c85\u0ca6\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c95\u0cbe\u0cb0\u0ca3, \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb6\u0c82\u0c95\u0cb0\u0ccd\u200c \u0cae\u0ca4\u0ccd\u0ca4\u0cc1 \u0c85\u0cb5\u0cb0\u0cca\u0cb3\u0c97\u0cbf\u0ca8 \u0c85\u0c97\u0cbe\u0ca7 \u0caa\u0ccd\u0cb0\u0ca4\u0cbf\u0cad\u0cc6.", "\u0cae\u0cc7\u0c95\u0caa\u0ccd\u200c, \u0ca1\u0caf\u0cc6\u0c9f\u0ccd\u200c, \u0cb5\u0cb0\u0ccd\u0c95\u0ccd\u200c\u0c94\u0c9f\u0ccd\u200c\u0c88 \"\u0c90'\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0cb8\u0ca3\u0ccd\u0ca3\u0c97\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6, \u0ca6\u0caa\u0ccd\u0caa\u0c97\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6, \u0ca6\u0cc7\u0cb9\u0ca6\u0c82\u0ca1\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6, \u0cb5\u0cbf\u0c9a\u0cbf\u0ca4\u0ccd\u0cb0 \u0cb0\u0cc2\u0caa \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6, \u0c86\u0caf\u0cbe\u0cb8\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6, \u0c85\u0cb7\u0ccd\u0c9f\u0cc7 \u0c96\u0cc1\u0cb7\u0cbf\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c8f\u0ca8\u0cc7 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0c85\u0ca6\u0cc1 \u0c86 \u0c95\u0ccd\u0cb7\u0ca3\u0c95\u0ccd\u0c95\u0cc6 \u0cae\u0cbe\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c95\u0cbe\u0cb0\u0ca3, \"\u0c90' \u0c92\u0cb3\u0c97\u0cbf\u0cb0\u0cc1\u0cb5 \u0ca4\u0cbe\u0c95\u0ca4\u0ccd\u0ca4\u0cc1. \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0ca1\u0caf\u0cc6\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0cac\u0cc6\u0cb3\u0c97\u0ccd\u0c97\u0cc6 \u0cae\u0cc2\u0cb0\u0cc1 \u0c97\u0c82\u0c9f\u0cc6\u0c97\u0cc6 \u0c8e\u0ca6\u0ccd\u0ca6\u0cc1, \u0cb8\u0cc1\u0cae\u0cbe\u0cb0\u0cc1 16 \u0c95\u0cbf.\u0cae\u0cc0 \u0cb8\u0cc8\u0c95\u0cb2\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86 \u0cac\u0cb3\u0cbf\u0c95 \u0c9c\u0cbf\u0cae\u0ccd\u200c\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0ca8\u0c82\u0ca4\u0cb0 \u0cb8\u0cc6\u0c9f\u0ccd\u200c\u0c97\u0cc6 \u0cb9\u0ccb\u0c97\u0cbf \u0cae\u0cc2\u0cb0\u0cc2\u0cb5\u0cb0\u0cc6 \u0c97\u0c82\u0c9f\u0cc6\u0c97\u0cb3 \u0c95\u0cbe\u0cb2 \u0cae\u0cc7\u0c95\u0caa\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0ca8\u0cbf\u0cb2\u0ccd\u0cb2\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb5\u0cbf\u0c9a\u0cbf\u0ca4\u0ccd\u0cb0 \u0c97\u0cc6\u0c9f\u0caa\u0ccd\u200c\u0ca8\u0cb2\u0ccd\u0cb2\u0cbf\u0cb0\u0cc1\u0cb5\u0cbe\u0c97 \u0c8a\u0c9f \u0c95\u0cc2\u0ca1 \u0cb8\u0cc7\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c95\u0cc7\u0cb5\u0cb2 \u0c9c\u0ccd\u0caf\u0cc2\u0cb8\u0ccd\u200c\u0ca8\u0cb2\u0ccd\u0cb2\u0cc7 \u0c8e\u0cb7\u0ccd\u0c9f\u0ccb \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cbf\u0ca6\u0ccd\u0ca6\u0cbf\u0ca6\u0cc6. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0cb6\u0cbe\u0c9f\u0ccd\u200c\u0c97\u0cbe\u0c97\u0cbf \u0c8e\u0cb7\u0ccd\u0c9f\u0ccb \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0cae\u0cc7\u0c95\u0caa\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc7 \u0c87\u0ca6\u0ccd\u0ca6\u0ca6\u0ccd\u0ca6\u0cc2 \u0c89\u0c82\u0c9f\u0cc1. \u0cb8\u0c82\u0c9c\u0cc6 \u0cae\u0cc7\u0c95\u0caa\u0ccd\u200c \u0ca4\u0cc6\u0c97\u0cc6\u0caf\u0ccb\u0c95\u0cc6 \u0c8e\u0cb0\u0ca1\u0cc2\u0cb5\u0cb0\u0cc6 \u0c97\u0c82\u0c9f\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbe\u0ca8\u0cc1 25 \u0c95\u0cc6\u0c9c\u0cbf \u0ca4\u0cc2\u0c95 \u0c87\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0caa\u0ccd\u0cb0\u0ca4\u0cbf \u0ca6\u0cbf\u0ca8 300 \u0c97\u0ccd\u0cb0\u0cbe\u0c82 \u0c95\u0ca1\u0cbf\u0cae\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8\u0cae\u0ccd\u0cae \u0ca8\u0ca8\u0ccd\u0ca8 \u0cae\u0cc7\u0c95\u0caa\u0ccd\u200c \u0ca8\u0ccb\u0ca1\u0cbf \u0c97\u0cbe\u0cac\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1\u0c82\u0c9f\u0cc1, \u0caa\u0ca4\u0ccd\u0ca8\u0cbf \u0c8e\u0cb7\u0ccd\u0c9f\u0ccb \u0cb8\u0cb2 \u0cac\u0cc7\u0cb8\u0cb0\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc2 \u0c89\u0c82\u0c9f\u0cc1. \u0c86\u0ca6\u0cb0\u0cc6, \u0c85\u0cb5\u0cb0\u0cc6\u0cb2\u0ccd\u0cb2\u0cb0 \u0cb8\u0cb9\u0c95\u0cbe\u0cb0, \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0c87\u0ca6\u0ccd\u0ca6\u0cc1\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0c85\u0c82\u0ca4\u0cb9 \u0caa\u0cbe\u0ca4\u0ccd\u0cb0 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0caf\u0ccd\u0ca4\u0cc1. \"\u0c90' \u0c85\u0c82\u0ca6\u0cb0\u0cc6, \u0c85\u0ca6\u0cc6\u0cc2\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0c85\u0c82\u0ca4 \u0c95\u0cb0\u0cc6\u0caf\u0cac\u0cb9\u0cc1\u0ca6\u0cc1. \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cae\u0cc7\u0cb2\u0cc6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c85\u0ca6\u0cb0 \u0c85\u0cb0\u0ccd\u0ca5 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6.", "\u0ca8\u0ca8\u0ccd\u0ca8 \u0cae\u0cc7\u0c95\u0caa\u0ccd\u200c \u0ca8\u0ccb\u0ca1\u0cbf \u0cad\u0caf\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1!\u0cae\u0cc7\u0c95\u0caa\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c92\u0c82\u0ca6\u0cc1 \u0c96\u0cc1\u0cb7\u0cbf \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cad\u0caf. \u0cae\u0cc2\u0cb0\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0cae\u0cc7\u0c95\u0caa\u0ccd\u200c \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0c97\u0c82\u0c9f\u0cc6\u0c97\u0c9f\u0ccd\u0c9f\u0cb2\u0cc6 \u0ca4\u0cbe\u0cb3\u0ccd\u0cae\u0cc6\u0caf\u0cbf\u0c82\u0ca6 \u0c95\u0cc2\u0cb0\u0cc1\u0cb5\u0cc1\u0ca6\u0cbf\u0ca6\u0cc6\u0caf\u0cc6\u0cb2\u0ccd\u0cb2\u0cbe \u0c85\u0ca6\u0cc1 \u0caf\u0cbe\u0cb0\u0cbf\u0c97\u0cc2 \u0cac\u0cc7\u0ca1. \u0c8e\u0cb7\u0ccd\u0c9f\u0ccb \u0cae\u0c82\u0ca6\u0cbf \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cc7 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb7\u0ccd\u0c9f\u0cb0\u0cae\u0c9f\u0ccd\u0c9f\u0cbf\u0c97\u0cc6 \u0cae\u0cc7\u0c95\u0caa\u0ccd\u200c \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0ca4\u0cb2\u0cc6\u0cac\u0ccb\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1, \u0ca4\u0cc1\u0c82\u0cac\u0cbe \u0cb8\u0ccd\u0cb2\u0cbf\u0cae\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0c97\u0cb2\u0c82\u0ca4\u0cc2 \u0cb8\u0ccd\u0cb5\u0ca4\u0c83 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf\u0cb0\u0ccb \u0cb9\u0cc1\u0ca1\u0cc1\u0c97\u0cb0\u0cc7 \u0c95\u0c82\u0ca1\u0cc1 \u0cb9\u0cbf\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0caf\u0c95\u0cbf \u0c86\u0ccd\u0caf\u0cae\u0cbf \u0c9c\u0cbe\u0c95\u0ccd\u0cb8\u0ca8\u0ccd\u200c \u0c95\u0cc2\u0ca1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0cad\u0caf\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0cad\u0caf\u0c82\u0c95\u0cb0 \u0cae\u0cc7\u0c95\u0caa\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ccb\u0ca1\u0cbf\u0ca6 \u0c85\u0cb5\u0cb0\u0cc1 \u0c85\u0c9a\u0ccd\u0c9a\u0cb0\u0cbf\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c92\u0cae\u0ccd\u0cae\u0cc6 \u0c97\u0cc6\u0cb3\u0cc6\u0caf\u0cb0\u0cca\u0cac\u0ccd\u0cac\u0cb0\u0cc1 \u0cb8\u0cc6\u0c9f\u0ccd\u200c\u0c97\u0cc6 \u0cac\u0c82\u0ca6\u0cbe\u0c97, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf, \"\u0cb8\u0c96\u0ca4\u0ccd\u200c \u0cae\u0cc7\u0c95\u0caa\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6, \u0cb8\u0cc2\u0caa\u0cb0\u0ccd\u200c' \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0ca8\u0ccd\u0ca8 \u0cae\u0cc1\u0c96 \u0c86 \u0cae\u0cc7\u0c95\u0caa\u0ccd\u200c\u0ca8\u0cbf\u0c82\u0ca6 \u0c85\u0cb2\u0cb0\u0ccd\u0c9c\u0cbf\u0c97\u0cc6\u0cc2\u0c82\u0ca1\u0cc1 \u0ca6\u0cc6\u0cc2\u0ca1\u0ccd\u0ca1 \u0c97\u0cbe\u0ca4\u0ccd\u0cb0\u0ca6 \u0c97\u0cc1\u0cb3\u0ccd\u0cb3\u0cc6\u0c97\u0cb3\u0cbe\u0c97\u0cbf\u0ca6\u0ccd\u0ca6\u0cb5\u0cc1. \u0c85\u0cb5\u0cb0\u0cbf\u0c97\u0cc6 \u0ca8\u0cbf\u0c9c\u0cbe\u0c82\u0cb6 \u0cb9\u0cc7\u0cb3\u0cbf\u0ca6 \u0cae\u0cc7\u0cb2\u0cc6 \u0cac\u0cc7\u0cb8\u0cb0\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0c97\u0cc6 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1, \u0cac\u0ca6\u0cb2\u0cbe\u0cb5\u0ca3\u0cc6 \u0c95\u0ca3\u0ccd\u0cae\u0cc1\u0c82\u0ca6\u0cc6 \u0c87\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb5\u0cc2 \u0cb9\u0cc8\u0cb2\u0cc8\u0c9f\u0ccd\u200c. \u0c85\u0ca6\u0cb0\u0cb2\u0ccd\u0cb2\u0cbf \u0cae\u0cc7\u0c95\u0caa\u0ccd\u200c \u0c87\u0ca8\u0ccd\u0ca8\u0cc2 \u0ca1\u0cbf\u0cab\u200c\u0cb0\u0cc6\u0c82\u0c9f\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cc7 \u0c9a\u0cbf\u0ca4\u0ccd\u0cb0\u0ca6 \u0c9c\u0cc0\u0cb5\u0cbe\u0cb3. \u0c87\u0ca6\u0cc6\u0cc2\u0c82\u0ca6\u0cc1 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe. \u0c87\u0cb2\u0ccd\u0cb2\u0cbf \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cb9\u0cbf\u0ca4\u0cb5\u0cc6\u0ca8\u0cbf\u0cb8\u0cc1\u0cb5 \u0cb9\u0cbe\u0ca1\u0cc1\u0c97\u0cb3\u0cbf\u0cb5\u0cc6, \u0ca4\u0cbe\u0ca3\u0c97\u0cb3\u0cbf\u0cb5\u0cc6, \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cae\u0ca4\u0ccd\u0ca4\u0cc1 \u0c85\u0ca6\u0ccd\u0cad\u0cc1\u0ca4 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0cb5\u0cc6. \u0c85\u0ca6\u0cc7 \"\u0c90'\u0ca8 \u0cb8\u0ccd\u0caa\u0cc6\u0cb7\u0cbe\u0cb2\u0cbf\u0c9f\u0cbf.", "\u0c87\u0ca6\u0cc1 \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0ccd\u0cae\u0cbe,\u0ca8\u0cbe\u0c9f\u0ccd\u200c \u0ca4\u0cae\u0cbf\u0cb3\u0ccd\u200c \u0cab\u0cbf\u0cb2\u0ccd\u0cae\u0ccd\"\u0c90' \u0c92\u0c82\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0cae\u0cc0\u0cb8\u0cb2\u0cbe\u0c97\u0cbf\u0ca6\u0ccd\u0ca6\u0cc6. \u0ca8\u0cbe\u0ca8\u0cc7 \u0cae\u0cc2\u0cb0\u0cc1 \u0cb5\u0cb0\u0ccd\u0cb7 \u0c85\u0c82\u0ca6\u0cb0\u0cc6, \u0c87\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c8e\u0cb7\u0ccd\u0c9f\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0c87\u0ca6\u0c95\u0ccd\u0c95\u0cbe\u0c97\u0cbf \u0ca4\u0caf\u0cbe\u0cb0\u0cbf \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cb0\u0cc1 \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0c85\u0cb5\u0cb0 \u0cb6\u0ccd\u0cb0\u0cae \u0ca8\u0cbf\u0c9c\u0c95\u0ccd\u0c95\u0cc2 \u0c97\u0ccd\u0cb0\u0cc7\u0c9f\u0ccd\u200c. \u0ca8\u0cbe\u0ca8\u0cc1 \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cb8\u0cc1\u0cae\u0cbe\u0cb0\u0cc1 \u0c8e\u0cb0\u0ca1\u0cb0\u0cbf\u0c82\u0ca6 \u0cae\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cae\u0cc2\u0cb0\u0cc1 \u0cb5\u0cb0\u0ccd\u0cb7 \u0cae\u0cc0\u0cb8\u0cb2\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c8f\u0ca8\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc2 \u0c8f\u0cb3\u0cc6\u0c82\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0cb7\u0ccd\u0c9f\u0cc1 \u0cb8\u0cae\u0caf \u0c87\u0ca6\u0cc6\u0cc2\u0c82\u0ca6\u0c95\u0ccd\u0c95\u0cc7 \u0c86\u0c97\u0cbf\u0ca6\u0cc6. \u0cae\u0cc2\u0cb0\u0cc1 \u0cb5\u0cb0\u0ccd\u0cb7 \u0c95\u0cb3\u0cc6\u0ca6\u0cb0\u0cc2 \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6 \u0c8e\u0c82\u0cac \u0c96\u0cc1\u0cb7\u0cbf \u0c87\u0ca6\u0cc6. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb8\u0c82\u0c96\u0ccd\u0caf\u0cc6 \u0cae\u0cc1\u0c96\u0ccd\u0caf\u0cb5\u0cb2\u0ccd\u0cb2, \u0c85\u0ca6\u0cb0 \u0c97\u0cc1\u0ca3\u0cae\u0c9f\u0ccd\u0c9f \u0cae\u0ca4\u0ccd\u0ca4\u0cc1 \u0c85\u0ca6\u0ccd\u0ca7\u0cc2\u0cb0\u0cbf\u0ca4\u0ca8 \u0cae\u0cc1\u0c96\u0ccd\u0caf. \u0cb5\u0cbf\u0c95\u0ccd\u0cb0\u0cae\u0ccd\u200c \u0ca4\u0cae\u0cbf\u0cb3\u0cc1 \u0ca8\u0c9f, \"\u0c90' \u0ca4\u0cae\u0cbf\u0cb3\u0cc1 \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0caa\u0c95\u0ccd\u0c95\u0c95\u0ccd\u0c95\u0cbf\u0ca1\u0cbf. \u0c95\u0cb2\u0cc6\u0c97\u0cc6 \u0cad\u0cbe\u0cb7\u0cc6 \u0c8e\u0c82\u0cac\u0cc1\u0ca6\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c85\u0ca1\u0ccd\u0ca1\u0cbf\u0caf\u0cbe\u0c97\u0cac\u0cbe\u0cb0\u0ca6\u0cc1. \u0c95\u0cb2\u0cc6\u0c97\u0cc6 \u0cad\u0cbe\u0cb7\u0cc6\u0caf\u0cc7 \u0c87\u0cb2\u0ccd\u0cb2, \u0c87\u0ca6\u0cc1 \u0c92\u0c82\u0ca6\u0cc6\u0cb0\u0cc6\u0ca1\u0cc1 \u0cad\u0cbe\u0cb7\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cbf. \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe \u0c95\u0cc2\u0ca1 \u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cb0\u0cc7\u0c82\u0c9c\u0ccd\u200c\u0ca8\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb8\u0cbe\u0cb0\u0cbf\u0cb9\u0cc7\u0cb3\u0cbf. \u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0c82\u0ca4\u0cc6\u0caf\u0cc7 \u0ca8\u0cae\u0ccd\u0cae\u0cb2\u0ccd\u0cb2\u0cbf \"\u0cb0\u0ccb\u0cac\u0ccb', '\u0cb0\u0cbe-\u0c92\u0ca8\u0ccd\u200c' \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cc2 \u0cac\u0c82\u0ca6\u0cbf\u0cb5\u0cc6. \u0cb6\u0c82\u0c95\u0cb0\u0ccd\u200c \u0c85\u0cb5\u0cb0\u0cca\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0caa\u0ccd\u0cb0\u0ca4\u0cbf\u0cad\u0cc6. \u0c85\u0cb5\u0cb0 \u0caf\u0ccb\u0c9a\u0ca8\u0cbe\u0cb2\u0cb9\u0cb0\u0cbf \u0ca8\u0cbf\u0c9c\u0c95\u0ccd\u0c95\u0cc2 \u0ca6\u0cc6\u0cc2\u0ca1\u0ccd\u0ca1\u0ca6\u0cc1. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cac\u0cc7\u0c95\u0ccb \u0cb9\u0cbe\u0c97\u0cc6 \u0cae\u0ccc\u0cb2\u0ccd\u0ca1\u0ccd\u200c \u0cae\u0cbe\u0ca1\u0cbf \u0ca8\u0ca8\u0ccd\u0ca8\u0cbf\u0c82\u0ca6 \u0c86\u0c97\u0ca6 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc2 \u0ca4\u0cc6\u0c97\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf \u0c8f\u0ca8\u0cc7 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc2 \u0c85\u0ca6\u0c95\u0ccd\u0c95\u0cc6 \u0c85\u0cb5\u0cb0\u0cc7 \u0c95\u0cbe\u0cb0\u0ca3.", "\u0c9a\u0cc8\u0ca8\u0cc0\u0cb8\u0ccd\u200c\u0c97\u0cb3\u0cbf\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ca6 \u0ca4\u0cbe\u0ca3\u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5\u0cbe\u0c97, \u0cb9\u0cbe\u0cb0\u0cbf\u0cac\u0cb2\u0ccd\u200c \u0c8e\u0ca8\u0cbf\u0cb8\u0cc1\u0cb5\u0c82\u0ca4\u0cb9 \u0cb2\u0cca\u0c95\u0cc7\u0cb7\u0ca8\u0ccd\u200c\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0cad\u0caf\u0cbe\u0ca8\u0c95 \u0c8e\u0ca8\u0cbf\u0cb8\u0cc1\u0cb5\u0c82\u0ca4\u0cb9 \u0cb6\u0cbe\u0c9f\u0ccd\u200c\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0c95\u0cb7\u0ccd\u0c9f\u0ca6 \u0ca8\u0ca1\u0cc1\u0cb5\u0cc6 \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c88\u0c97 \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0cae\u0cb0\u0cc6\u0ca4\u0cc1\u0cb9\u0ccb\u0c97\u0cc1\u0ca4\u0ccd\u0ca4\u0cb5\u0cc6. \u0c85\u0cb2\u0ccd\u0cb2\u0cbf\u0cb0\u0cc1\u0cb5 \u0ca4\u0cbe\u0ca3\u0c97\u0cb3\u0cc1 \u0c8e\u0cb2\u0ccd\u0cb2\u0cbf \u0ca8\u0ccb\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c9a\u0cc8\u0ca8\u0cbe\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c97\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0ca4\u0cbe\u0ca3\u0cb5\u0cc6\u0cc2\u0c82\u0ca6\u0cc1 \u0c9a\u0cc8\u0ca8\u0cc0\u0cb8\u0ccd\u200c\u0c97\u0cb3\u0cbf\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0c82\u0ca4\u0cb9 \u0c92\u0cb3\u0ccd\u0cb3\u0cc7 \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0ca8\u0cbf\u0ca4\u0ccd\u0caf\u0cb5\u0cc2 \u0cb9\u0ccb\u0cae\u0ccd\u200c\u0cb5\u0cb0\u0ccd\u0c95\u0ccd\u200c \u0ca8\u0ca1\u0cc6\u0cb8\u0cbf\u0caf\u0cc7 \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c8e\u0cb7\u0ccd\u0c9f\u0ccb \u0c9c\u0ca8 \u0cb8\u0ccd\u0c9f\u0cc6\u0cb0\u0cbe\u0caf\u0ccd\u0ca1, \u0c87\u0c82\u0c9c\u0cc6\u0c95\u0ccd\u0c9f\u0ccd \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cbe\u0ca1\u0cbf\u0ca8\u0cbe \u0cac\u0cbf\u0cb2\u0ccd\u0ca1\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbe \u0c85\u0c82\u0ca4\u0cbe\u0cb0\u0cc6. \u0c85\u0c82\u0ca5\u0ca6\u0ccd\u0ca6\u0cc7\u0ca8\u0cc2 \u0c87\u0cb2\u0ccd\u0cb2, \u0ca4\u0cc1\u0c82\u0cac\u0cbe \u0cb9\u0cc6\u0cb2\u0ccd\u0ca4\u0cbf \u0ca1\u0caf\u0cc6\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbf\u0ca4\u0ccd\u0caf\u0cb5\u0cc2 \u0cb5\u0cc8\u0ca6\u0ccd\u0caf\u0cb0 \u0cb8\u0cb2\u0cb9\u0cc6 \u0caa\u0ca1\u0cc6\u0ca6\u0cc7 \u0ca6\u0cc7\u0cb9 \u0ca6\u0c82\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0ca4\u0cbf\u0c82\u0c97\u0cb3\u0cbf\u0c97\u0cc6 \u0cae\u0cc2\u0cb0\u0ccd\u200d\u0ca8\u0cbe\u0cb2\u0ccd\u0c95\u0cc1 \u0c95\u0cc6\u0c9c\u0cbf \u0ca4\u0cc2\u0c95 \u0c87\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6\u0cc2\u0c82\u0ca6\u0cc1 \u0c95\u0cbf\u0cb5\u0cbf\u0cae\u0cbe\u0ca4\u0cc1 \u0cb9\u0cc7\u0cb3\u0ccd\u0ca4\u0cc0\u0ca8\u0cbf. \u0c86\u0cb0\u0ccb\u0c97\u0ccd\u0caf\u0cb5\u0cbe\u0c97\u0cbf\u0cb0\u0cac\u0cc7\u0c95\u0cbe\u0ca6\u0cb0\u0cc6, \u0ca6\u0cc7\u0cb9\u0cb5\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cbf. \u0cab\u0cbf\u0c9f\u0ccd\u200c\u0ca8\u0cc6\u0cb8\u0ccd\u200c \u0c87\u0ca6\u0ccd\u0ca6\u0cb0\u0cc6 \u0caf\u0cbe\u0cb5 \u0cb8\u0cae\u0cb8\u0ccd\u0caf\u0cc6\u0caf\u0cc2 \u0cac\u0cb0\u0cb2\u0ccd\u0cb2.", "\u0cae\u0cc1\u0c82\u0ca6\u0cbf\u0ca8 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca8\u0ca8\u0c97\u0cc6 \u0cae\u0cc1\u0c82\u0ca6\u0cbf\u0ca8 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c8f\u0ca8\u0cc6\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0ca6\u0c95\u0ccd\u0c95\u0cbf\u0c82\u0ca4 \u0c87\u0ca8\u0ccd\u0ca8\u0cc6\u0c82\u0ca5\u0cbe \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u200c \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1? \u0ca8\u0ca8\u0ccd\u0ca8\u0ca6\u0cc7\u0ca8\u0cbf\u0ca6\u0ccd\u0ca6\u0cb0\u0cc2 \u0cb9\u0cca\u0cb8\u0cac\u0c97\u0cc6\u0caf \u0caa\u0cbe\u0ca4\u0ccd\u0cb0, \u0c9a\u0cbf\u0ca4\u0ccd\u0cb0 \u0c95\u0cc6\u0cc2\u0ca1\u0ccb\u0ca6\u0cb7\u0ccd\u0c9f\u0cc7. \u0cb6\u0c82\u0c95\u0cb0\u0ccd\u200c \u0c9c\u0ca4\u0cc6 \u0c87\u0ca6\u0cc1 \u0ca8\u0ca8\u0ccd\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe. \u0c87\u0cb2\u0ccd\u0cb2\u0cbf \u0c8e.\u0c86\u0cb0\u0ccd\u200c.\u0cb0\u0cc6\u0cb9\u0cae\u0cbe\u0ca8\u0ccd\u200c \u0c85\u0ca6\u0ccd\u0cad\u0cc1\u0ca4 \u0cb9\u0cbe\u0ca1\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0cb5\u0cc6. \u0cae\u0cc1\u0ca4\u0ccd\u0ca4\u0cc1\u0cb0\u0cbe\u0c9c\u0ccd\u200c \u0c95\u0cb2\u0cbe\u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0cb5\u0cbf\u0ca6\u0cc6.\u0c87\u0ca8\u0ccd\u0ca8\u0cc1 \u0c88 \u0c9f\u0cc0\u0cae\u0ccd\u200c\u0ca8\u0cb5\u0cb0\u0cbf\u0c97\u0cc6 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cb0\u0cc2, \u0caf\u0cbe\u0cb0\u0cca\u0cac\u0ccd\u0cac\u0cb0\u0cc2 \u0cb9\u0ccb\u0c97\u0ca6\u0cc6, \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf\u0caf\u0cc7 \u0ca6\u0cc1\u0ca1\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0cbf\u0c97\u0cc2 \u0c95\u0cc3\u0ca4\u0c9c\u0ccd\u0c9e\u0ca4\u0cc6 \u0cb8\u0cb2\u0ccd\u0cb2\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe \u0c87\u0ca6\u0cc1, \u0c87\u0c82\u0c9f\u0cb0\u0ccd\u200c\u0ca8\u0ccd\u0caf\u0cbe\u0cb7\u0ca8\u0cb2\u0cc7 \u0cb2\u0cc6\u0cb5\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c85\u0cb5\u0cbe\u0cb0\u0ccd\u0ca1\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0ccb \u0c87\u0cb2\u0ccd\u0cb2\u0cb5\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0c86 \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0c88\u0c97\u0cbe\u0c97\u0cb2\u0cc7 \u0cb9\u0ccb\u0c97\u0cbf\u0ca6\u0cc6 \u0c8e\u0c82\u0cac \u0cb9\u0cc6\u0cae\u0ccd\u0cae\u0cc6 \u0ca8\u0ca8\u0ccd\u0ca8\u0ca6\u0cc1.", "\u0c92\u0cb3\u0ccd\u0cb3\u0cc7 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0c82\u0ca6\u0ccd\u0cb0\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0ccd\u0ca4\u0cc0\u0ca8\u0cbf\u0cb9\u0cb2\u0cb5\u0cc1 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c89\u0ca4\u0ccd\u0ca4\u0cb0 \u0c95\u0cc6\u0cc2\u0ca1\u0cb2\u0cbf\u0ca6\u0cc6. \u0ca8\u0cbe\u0ca8\u0cc6\u0cc2\u0cac\u0ccd\u0cac \u0ca8\u0c9f, \u0c97\u0ca1\u0cbf,\u0cad\u0cbe\u0cb7\u0cc6\u0caf \u0c8e\u0ca6\u0cc1\u0cb0\u0cbe\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0caa\u0ca1\u0ccd\u0ca4\u0cc0\u0ca8\u0cbf. \u0c87\u0cb2\u0ccd\u0cb2\u0cbf\u0ca8 \u0c95\u0ccd\u0cb0\u0cc7\u0c9c\u0cbf\u0cb8\u0ccd\u0c9f\u0cbe\u0cb0\u0ccd\u200c \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0ca8\u0ca8\u0ccd\u0ca8 \u0c86\u0ca4\u0ccd\u0cae\u0cc0\u0caf \u0c97\u0cc6\u0cb3\u0cc6\u0caf\u0cb0\u0cc1. \u0c92\u0cb3\u0ccd\u0cb3\u0cc6\u0caf \u0ca1\u0cc8\u0cb0\u0cc6\u0c95\u0ccd\u0c9f\u0cb0\u0ccd\u200c \u0c95\u0cc2\u0ca1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0c87\u0ca6\u0ccd\u0ca6\u0cb0\u0cc6 \u0c96\u0c82\u0ca1\u0cbf\u0ca4\u0cb5\u0cbe\u0c97\u0cbf\u0caf\u0cc2 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cae\u0cc1\u0c96\u0ccd\u0caf \u0cb9\u0cca\u0cb0\u0ca4\u0cc1, \u0cad\u0cbe\u0cb7\u0cc6\u0caf\u0cb2\u0ccd\u0cb2. \u0ca8\u0cbe\u0ca8\u0cc1 \u0cae\u0cc1\u0c82\u0cac\u0cc8\u0c97\u0cc6 \u0cb9\u0ccb\u0ca6\u0cbe\u0c97, \u0c8e\u0cb7\u0ccd\u0c9f\u0ccb \u0c9c\u0ca8, \"\u0ca8\u0cae\u0ccd\u0cae\u0cb2\u0ccd\u0cb2\u0cc2 \u0c87\u0c82\u0ca5\u0cbe \u0ca6\u0cc6\u0cc2\u0ca1\u0ccd\u0ca1 \u0cac\u0c9c\u0cc6\u0c9f\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0cb0\u0cc1 \u0caf\u0cbe\u0cb5\u0cbe\u0c97 \u0cac\u0cb0\u0ccd\u0ca4\u0cbe\u0cb0\u0caa\u0ccd\u0caa\u0cbe' \u0c85\u0c82\u0ca4\u0cbe\u0cb0\u0cc6, \u0c87\u0cb2\u0ccd\u0cb2\u0cbf \u0cac\u0c9c\u0cc6\u0c9f\u0ccd\u200c\u0c97\u0cbf\u0c82\u0ca4 \u0c97\u0cc1\u0ca3\u0cae\u0c9f\u0ccd\u0c9f \u0cae\u0cc1\u0c96\u0ccd\u0caf. \u0c86 \u0c97\u0cc1\u0ca3\u0cae\u0c9f\u0ccd\u0c9f\u0c95\u0ccd\u0c95\u0cbe\u0c97\u0cbf\u0caf\u0cc7 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cb9\u0ca3 \u0c96\u0cb0\u0ccd\u0c9a\u0cbe\u0c97\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cb2\u0cc7 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \"\u0ca8\u0ca8\u0ccd\u0ca8 \u0c90 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c96\u0c82\u0ca1\u0cbf\u0ca4 \u0c8e\u0cb2\u0ccd\u0cb2\u0cb0\u0cc2 \u0ca8\u0ccb\u0ca1\u0cbf' \u0c8e\u0c82\u0ca6\u0cc1 \u0cb9\u0cc7\u0cb3\u0cbf \u0c95\u0cc8 \u0cac\u0cc0\u0cb8\u0cbf \u0cb9\u0ccb\u0ca6\u0cb0\u0cc1."], "title": "\u0c90 \u0caa\u0cca\u0c82\u0c97\u0cb2\u0ccd\u200c\u0c97\u0cc6 \u0c95\u0cbe\u0ca3\u0cbf\u0c95\u0cc6"},
{"url": "https://www.udayavani.com/kannada/news/balcony-sandalwood-news/297261/the-story-of-jaleela-rebel", "content": ["\u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cae\u0ca4\u0ccd\u0ca4\u0cc1 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0c8f\u0c95\u0c95\u0cbe\u0cb2\u0c95\u0ccd\u0c95\u0cc6 \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0ca4\u0cbe\u0cb5\u0cc1 \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6 \u0ca8\u0c9f\u0cb0\u0cc1 \u0c85\u0ca8\u0cc7\u0c95\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cae\u0c9f\u0ccd\u0c9f\u0cbf\u0c97\u0cc6 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc1 \u0cae\u0cbe\u0ca4\u0ccd\u0cb0 \u0c8e\u0cb0\u0ca1\u0cc2 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb8\u0c95\u0ccd\u0cb0\u0cbf\u0caf\u0cb0\u0cbe\u0c97\u0cbf\u0cb0\u0cc1\u0cb5 \u0ca8\u0c9f\u0cb0\u0cc6\u0c82\u0ca6\u0cc1 \u0cb9\u0cc7\u0cb3\u0cac\u0cb9\u0cc1\u0ca6\u0cc1. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0caf\u0cbe\u0cb0\u0cc7 \u0c86\u0c97\u0cb2\u0cbf \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0ca4\u0cbe\u0cb5\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0caa\u0cb0\u0cbf\u0c9a\u0caf\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3 \u0cac\u0caf\u0cb8\u0cc1\u0cb5\u0cc1\u0ca6\u0cc1 \u0ca8\u0cbe\u0caf\u0c95\u0ca8 \u0caa\u0cbe\u0ca4\u0ccd\u0cb0\u0ca6 \u0cae\u0cc2\u0cb2\u0c95.", "\u0c86\u0ca6\u0cb0\u0cc6, \u0c85\u0c82\u0cac\u0cb0\u0cc0\u0cb6\u0ccd\u200c \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c95\u0cbe\u0cb2\u0cbf\u0cb0\u0cbf\u0cb8\u0cbf\u0ca6\u0ccd\u0ca6\u0cc7 \u0caa\u0ccb\u0cb7\u0c95 \u0ca8\u0c9f\u0cb0\u0cbe\u0c97\u0cbf. \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0cb0\u0c82\u0ca5 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c97\u0cb0\u0ca1\u0cbf\u0caf\u0cb2\u0ccd\u0cb2\u0cbf \u0caa\u0cb3\u0c97\u0cbf, \u0cac\u0cc6\u0cb3\u0cc6\u0ca6\u0cc1 \u0cac\u0c82\u0ca6 \u0c85\u0cb5\u0cb0\u0cbf\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0caa\u0cbe\u0ca4\u0ccd\u0cb0\u0cb5\u0cbe\u0c97\u0cb2\u0cbf- \u0cb8\u0cb2\u0cc0\u0cb8\u0cc1. \u0ca8\u0c9f\u0ca8\u0cc6\u0caf \u0c9c\u0cc6\u0cc2\u0ca4\u0cc6 \u0c9c\u0cc6\u0cc2\u0ca4\u0cc6\u0c97\u0cc6 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cc2 \u0ca4\u0cae\u0ccd\u0cae \u0c9b\u0cbe\u0caa\u0cc1 \u0cae\u0cc2\u0ca1\u0cbf\u0cb8\u0cbf\u0cb0\u0cc1\u0cb5 \u0c85\u0c82\u0cac\u0cb0\u0cc0\u0cb6\u0ccd\u200c \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0caa\u0cbe\u0cb2\u0cbf\u0c97\u0cc6 \u0c87\u0c82\u0ca6\u0cbf\u0ca8 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb9\u0cbf\u0cb0\u0cbf\u0caf\u0ca3\u0ccd\u0ca3.", "\u0c9a\u0cbf\u0ca4\u0ccd\u0cb0\u0cb0\u0c82\u0c97, \u0c95\u0ca8\u0ccd\u0ca8\u0ca1\u0ca6 \u0cb5\u0cbf\u0c9a\u0cbe\u0cb0 \u0cac\u0c82\u0ca6\u0cbe\u0c97 \u0cae\u0cc1\u0c82\u0c9a\u0cc2\u0ca3\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cb2\u0ccd\u0cb2\u0cc1\u0cb5 \u0ca8\u0cbe\u0caf\u0c95-\u0ca8\u0c9f, \u0ca4\u0cae\u0ccd\u0cae \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0caf\u0cbe\u0cb5\u0cc1\u0ca6\u0cc7 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0c97\u0cc6 \u0cb8\u0ccd\u0caa\u0c82\u0ca6\u0cbf\u0cb8\u0cc1\u0cb5 \u0c9c\u0ca8\u0cbe\u0ca8\u0cc1\u0cb0\u0cbe\u0c97\u0cbf. \u0c85\u0c82\u0cac\u0cb0\u0cc0\u0cb6\u0ccd\u200c - \u0cae\u0c82\u0ca1\u0ccd\u0caf\u0ca6 \u0cae\u0c82\u0ca6\u0cbf\u0c97\u0cc6, \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 -\u0c85\u0c82\u0cac\u0cbf 66\u0ca8\u0cc7 \u0cb5\u0cb8\u0c82\u0ca4\u0c95\u0ccd\u0c95\u0cc6 \u0c95\u0cbe\u0cb2\u0cbf\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf 46 \u0cb5\u0cb0\u0ccd\u0cb7\u0c97\u0cb3 \u0c9a\u0cbf\u0ca4\u0ccd\u0cb0\u0c9c\u0cc0\u0cb5\u0ca8\u0ca6\u00a0\u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cbe\u0ca4\u0ccd\u0cae\u0c95 \u0cb2\u0cc7\u0c96\u0ca8 \u0ca8\u0cbf\u0cae\u0c97\u0cbe\u0c97\u0cbf....", "\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cad\u0cbf\u0ca8\u0caf\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0caa\u0ccd\u200c \u0c92\u0c82\u0ca6\u0cc1 \u0cb9\u0cca\u0cb8 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0cae\u0ca4\u0ccd\u0ca4\u0cc1 \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c8e\u0c82\u0cac \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0c87\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0cac \u0cae\u0cbe\u0ca4\u0cc1 \u0c95\u0cb3\u0cc6\u0ca6 \u0cb5\u0cb0\u0ccd\u0cb7\u0ca6 \u0c95\u0cc6\u0cc2\u0ca8\u0cc6\u0caf\u0cb2\u0ccd\u0cb2\u0cbf \u0c95\u0cc7\u0cb3\u0cbf \u0cac\u0c82\u0ca4\u0cc1. \u0c86\u0ca6\u0cb0\u0cc6, \u0c85\u0c82\u0cac\u0cb0\u0cc0\u0cb6\u0ccd\u200c \u0cae\u0cbe\u0ca4\u0ccd\u0cb0 \u0c8e\u0cb2\u0ccd\u0cb2\u0cc2 \u0ca4\u0cbe\u0cb5\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0cc6\u0cc2\u0c82\u0ca6\u0cc1 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0caa\u0ccd\u200c \u0c85\u0cb5\u0cb0\u0cc1 \u0cb8\u0cbf\u0c95\u0ccd\u0c95\u0cbe\u0c97, \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cad\u0cbf\u0ca8\u0caf\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c8e\u0c82\u0cac \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0cb8\u0cc1\u0ca6\u0cc0\u0caa\u0ccd\u200c \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1.", "\"\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cbf\u0c97\u0cc6 \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0ca4\u0cc1\u0c82\u0cac\u0cbe \u0c86\u0cb8\u0cc6. \u0c85\u0cb5\u0cb0 \u0c8e\u0ca8\u0cb0\u0ccd\u0c9c\u0cbf \u0ca8\u0ccb\u0ca1\u0cbf\u0ca6\u0cc6. \u0cac\u0cb9\u0cb3 \u0cab\u0ccd\u0cb0\u0cc6\u0cb6\u0ccd\u200c \u0c86\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c9a\u0cb0\u0ccd\u0c9a\u0cc6\u0c97\u0cb3\u0cbf\u0c97\u0cc6 \u0cac\u0c82\u0ca6\u0cc1 \u0c95\u0cc2\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cac\u0cb9\u0cb3 \u0c95\u0ca1\u0cbf\u0cae\u0cc6 \u0ca8\u0cbe\u0ca8\u0cc1 \u0c86\u0ca4\u0cb0 \u0ca8\u0ccb\u0ca1\u0cbf\u0ca6\u0ccd\u0ca6\u0cc1. \u0c8e\u0cb7\u0ccd\u0c9f\u0ccb \u0cb8\u0cb0\u0cbf, \u0c85\u0cb5\u0cb0\u0cc7 \u0c9a\u0cb0\u0ccd\u0c9a\u0cc6\u0c97\u0cc6 \u0c95\u0cb0\u0cc0\u0ca4\u0cbe\u0cb0\u0cc6. \u0cb9\u0cc6\u0cb8\u0cb0\u0cc1 \u0cac\u0cb9\u0cb3 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0ca8\u0cbf\u0cb8\u0ccd\u0ca4\u0cc1. \u0c9f\u0ccd\u0cb0\u0cc8\u0cb2\u0cb0\u0ccd\u200c \u0c87\u0ca8\u0ccd\u0ca8\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0ca8\u0cbe\u0cb5\u0cc1 \u0ca8\u0cae\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0cb5\u0ca6\u0cc1. \u0c86 \u0caa\u0cbe\u0ca4\u0ccd\u0cb0 \u0c85\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0cbf \u0cae\u0cbe\u0ca1\u0cbf\u0cb8\u0cbf\u0ca6\u0c82\u0ca4\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c85\u0cb5\u0cb0\u0cc7 \u0cae\u0cbe\u0ca1\u0cac\u0cc7\u0c95\u0cc1' \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc1 \u0cb8\u0cc1\u0ca6\u0cc0\u0caa\u0ccd\u200c.", "\u0c85\u0ca6\u0cbe\u0ca6 \u0cae\u0cc7\u0cb2\u0cc6 \u0c86 \u0c9a\u0cbf\u0ca4\u0ccd\u0cb0 \u0cb8\u0cc6\u0c9f\u0ccd\u0c9f\u0cc7\u0cb0\u0cbf\u0ca6\u0ccd\u0ca6\u0cc2 \u0c86\u0caf\u0ccd\u0ca4\u0cc1, \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0c85\u0c82\u0cac\u0cb0\u0cc0\u0cb6\u0ccd\u200c \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cc2 \u0c86\u0caf\u0cbf\u0ca4\u0cc1. \u0c88\u0c97 \u0c86 \u0c9a\u0cbf\u0ca4\u0ccd\u0cb0 \u0cae\u0cc1\u0c97\u0cbf\u0caf\u0cc1\u0cb5 \u0cb9\u0c82\u0ca4 \u0cac\u0c82\u0ca6\u0cbf\u0ca6\u0cc6. \u0c9a\u0cbf\u0ca4\u0ccd\u0cb0 \u0cb9\u0cc7\u0c97\u0cc6 \u0cae\u0cc2\u0ca1\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6, \u0c85\u0c82\u0cac\u0cb0\u0cc0\u0cb6\u0ccd\u200c \u0cb9\u0cc7\u0c97\u0cc6 \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0cae\u0ca4\u0ccd\u0ca4\u0cc1 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cc1 \u0c8f\u0ca8\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c8e\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0c87\u0ca4\u0ccd\u0ca4\u0cc1. \u0c88 \u0c95\u0cc1\u0cb0\u0cbf\u0ca4\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cbe\u0ca4\u0cbe\u0ca1\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cc2 \u0c86\u0caf\u0cbf\u0ca4\u0cc1.", "\u0c86\u0ca6\u0cb0\u0cc6, \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc1 \u0cae\u0cbe\u0ca4\u0ca8\u0cbe\u0ca1\u0cb2\u0cbf\u0cb2\u0ccd\u0cb2. \"\u0c8f\u0ca8\u0cbf\u0ca6\u0cc6 \u0cae\u0cbe\u0ca4\u0cbe\u0ca1\u0ccb\u0ca6\u0cc1. \u0caf\u0cbe\u0c95\u0cc6 \u0cae\u0cbe\u0ca4\u0cbe\u0ca1\u0cac\u0cc7\u0c95\u0cc1. \u0cae\u0cbe\u0ca4\u0cbe\u0ca1\u0ccb\u0ca6\u0cb0\u0cbf\u0c82\u0ca6 \u0c8f\u0ca8\u0cbe\u0c97\u0ca4\u0ccd\u0ca4\u0cc6. \u0cb9\u0cc7\u0cb3\u0cbf\u0ca6\u0ccd\u0ca6\u0cc7 \u0cb9\u0cc7\u0cb3\u0cac\u0cc7\u0c95\u0cc1. \u0c85\u0ca6\u0c95\u0ccd\u0c95\u0cca\u0c82\u0ca6\u0cc1 \u0cb8\u0c82\u0ca6\u0cb0\u0ccd\u0cad, \u0c95\u0cbe\u0cb2 \u0c85\u0c82\u0ca4 \u0cac\u0cb0\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0cbe\u0ca1\u0cac\u0cc7\u0c95\u0cc1. \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cbe\u0caf\u0cbf\u0ca4\u0cc1. \u0c86\u0c97 \u0c85\u0ca6\u0c95\u0ccd\u0c95\u0cca\u0c82\u0ca6\u0cc1 \u0c85\u0cb0\u0ccd\u0ca5 \u0c87\u0cb0\u0cc1\u0ca4\u0ccd\u0ca4\u0ca6\u0cc6 ' \u0c8e\u0c82\u0cac\u0cc1\u0ca6\u0cc1 \u0c85\u0cb5\u0cb0 \u0ca8\u0cbf\u0cb2\u0cc1\u0cb5\u0cc1.", "\"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c9a\u0cbf\u0ca4\u0ccd\u0cb0\u0cb5\u0cc1 \u0c87\u0ca8\u0ccd\u0ca8\u0cc1 \u0c95\u0cc6\u0cb2\u0cb5\u0cc1 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cb0\u0cbf\u0cb2\u0cbf. \u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6\u0cb5\u0cb0\u0cc1 \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0c85\u0c82\u0cac\u0cb0\u0cc0\u0cb6\u0ccd\u200c \u0cac\u0cb9\u0cb3 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0cb9\u0c97\u0cb2\u0cc1-\u0cb0\u0cbe\u0ca4\u0ccd\u0cb0\u0cbf \u0c8e\u0ca8\u0ccd\u0ca8\u0ca6\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c8e\u0cb0\u0ca1\u0cc6\u0cb0\u0cc6\u0ca1\u0cc1 \u0c97\u0cc6\u0c9f\u0caa\u0ccd\u200c\u0c97\u0ccd\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c85\u0ca6\u0c95\u0ccd\u0c95\u0cbe\u0c97\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf\u0caf\u0ca8\u0ccd\u0ca8\u0cc2 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb2\u0cc0\u0cb8\u0cc6\u0caf\u0ca8\u0ccd\u0ca8\u0cc2 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.", "\u0caf\u0cae, \u0c95\u0cc6\u0c82\u0caa\u0cc7\u0c97\u0ccc\u0ca1, \u0c97\u0cc6\u0cc2\u0c82\u0cac\u0cc6 \u0c86\u0ca1\u0ccd\u0cb8\u0ccb\u0ca8\u0cc1:\u00a0\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc1 \u0ca8\u0c9f\u0ca8\u0cbe\u0c97\u0cbf \u0caf\u0cbe\u0cb5\u0cc1\u0ca6\u0cc7 \u0cae\u0cb9\u0ca4\u0ccd\u0cb5\u0cbe\u0c95\u0cbe\u0c82\u0c95\u0ccd\u0cb7\u0cc6 \u0cb9\u0cca\u0ca4\u0ccd\u0ca4\u0cb5\u0cb0\u0cc7 \u0c85\u0cb2\u0ccd\u0cb2. \u0c87\u0c82\u0ca5 \u0caa\u0cbe\u0ca4\u0ccd\u0cb0 \u0c92\u0cae\u0ccd\u0cae\u0cc6 \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c85\u0c82\u0cac\u0cbf \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0cc7\u0cb3\u0cbf\u0ca6\u0cb5\u0cb0\u0cb2\u0ccd\u0cb2, \u0ca8\u0c9f\u0ca8\u0cbe\u0c97\u0cbf \u0c85\u0cb7\u0ccd\u0c9f\u0cca\u0c82\u0ca6\u0cc1 \u0caa\u0ccd\u0caf\u0cbe\u0cb7\u0cbf\u0ca8\u0cc7\u0c9f\u0ccd\u200c \u0c86\u0c97\u0cbf \u0c85\u0cb5\u0cb0\u0cc1 \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cb2\u0ccd\u0cb2. \u0ca4\u0cae\u0ccd\u0cae \u0cb8\u0cae\u0caf\u0c95\u0ccd\u0c95\u0cc6 \u0cac\u0c82\u0ca6\u0cc1, \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cbf, \u0cad\u0cbe\u0cb0\u0cb5\u0cbe\u0ca6 \u0c95\u0cbe\u0cb8\u0ccd\u0c9f\u0cc2\u0cae\u0ccd\u200c \u0cb9\u0cca\u0ca4\u0ccd\u0ca4\u0cc1 \u0c85\u0ca6\u0cb0 \u0cb9\u0cca\u0cb0\u0cc1\u0cb5\u0cbf\u0c95\u0cc6\u0c97\u0cc6 \u0cac\u0cc8\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe \u0cb9\u0cca\u0cb0\u0cc6 \u0c87\u0cb3\u0cbf\u0cb8\u0cbf \u0cb9\u0cca\u0cb0\u0ca8\u0ca1\u0cc6\u0ca6\u0cc1\u0cac\u0cbf\u0ca1\u0cc1\u0cb5 \u0c85\u0cb5\u0cb8\u0cb0\u0ca6\u0cb2\u0ccd\u0cb2\u0cc7 \u0c87\u0cb0\u0cc1\u0cb5 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc1 \u0c87\u0ca8\u0ccd\u0caf\u0cbe\u0cb5 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae\u0cc6\u0ca6\u0cc1\u0cb0\u0cc1 \u0c8e\u0ca6\u0cc1\u0cb0\u0cbe\u0ca6\u0cbe\u0cb0\u0cc1?", "\u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6, \u0c95\u0cc6\u0cb2\u0cb5\u0cc1 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \u0c85\u0cb5\u0cb0\u0cc1 \u0c8a\u0cb0 \u0c97\u0ccc\u0ca1\u0ca8\u0cbe\u0c97\u0cbf \"\u0cb5\u0cc0\u0cb0 \u0caa\u0cb0\u0c82\u0caa\u0cb0\u0cc6' \u0cae\u0cbe\u0ca1\u0cbf\u0ca6\u0cb0\u0cc1. \u0caf\u0cae\u0ca8 \u0c95\u0cbe\u0cb8\u0ccd\u0c9f\u0cc2\u0cae\u0ccd\u200c\u0ca8\u0cb2\u0ccd\u0cb2\u0cbf \"\u0c95\u0ca0\u0cbe\u0cb0\u0cbf \u0cb5\u0cc0\u0cb0 \u0cb8\u0cc1\u0cb0\u0cb8\u0cc1\u0c82\u0ca6\u0cb0\u0cbe\u0c82\u0c97\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0caa\u0c82\u0c95\u0c9c\u0ccd\u200c \u0c9c\u0cc6\u0cc2\u0ca4\u0cc6 \"\u0cb0\u0ca3' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0cca\u0cb2\u0cc0\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cb0\u0cc1. \u0c97\u0cc6\u0cc2\u0c82\u0cac\u0cc6 \u0cb6\u0cbe\u0cb8\u0ccd\u0ca4\u0ccd\u0cb0 \u0cb9\u0cc7\u0cb3\u0cc1\u0cb5 \u0cb5\u0cbf\u0cb6\u0cbf\u0cb7\u0ccd\u0c9f \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \"\u0ca1\u0ccd\u0cb0\u0cbe\u0cae\u0cbe'\u0ca6\u0cb2\u0ccd\u0cb2\u0cbf \u0c8e\u0ca6\u0cc1\u0cb0\u0cbe\u0ca6\u0cb0\u0cc1. \u0cab\u0ccd\u0caf\u0cbe\u0cae\u0cbf\u0cb2\u0cbf \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c \u0c87\u0cb0\u0cc1\u0cb5 \"\u0cac\u0cc1\u0cb2\u0ccd\u200c\u0cac\u0cc1\u0cb2\u0ccd\u200c' \u0cae\u0cbe\u0ca1\u0cbf\u0ca6\u0cb0\u0cc1. \"\u0c85\u0c82\u0cac\u0cb0\u0cc0\u0cb6' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cc6\u0c82\u0caa\u0cc7\u0c97\u0ccc\u0ca1\u0ca8\u0cbe\u0ca6\u0cb0\u0cc1.", "\u0c87\u0ca4\u0ccd\u0ca4\u0cc0\u0c9a\u0cbf\u0ca8\u0cb7\u0ccd\u0c9f\u0cc1 \u0cb5\u0cc8\u0cb5\u0cbf\u0ca7\u0ccd\u0caf\u0cae\u0caf, \u0caa\u0ccb\u0cb7\u0c95 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb9\u0cbf\u0c82\u0ca6\u0cc6\u0c82\u0ca6\u0cc2 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0c95\u0ccd\u0c95\u0cbf\u0caf\u0cc7 \u0c87\u0cb0\u0cb2\u0cbf\u0cb2\u0ccd\u0cb2\u0cb5\u0cc6\u0ca8\u0ccd\u0ca8\u0cac\u0cc7\u0c95\u0cc1. \u0c88\u0c97\u0cc6\u0cc2\u0c82\u0ca6\u0cc8\u0ca6\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6\u0cbf\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cae\u0cc8\u0c9a\u0cb3\u0cbf\u0cac\u0cbf\u0c9f\u0ccd\u0c9f\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0c85\u0c82\u0cac\u0cb0\u0cc0\u0cb6\u0ccd\u200c, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0cb0\u0cc1. \u0c87\u0ca8\u0ccd\u0ca8\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca4\u0cb2\u0cc6\u0caf\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c85\u0c82\u0cac\u0cbf \u0cae\u0ca8\u0cc6\u0caf\u0ca8\u0ccd\u0ca8\u0cc1 \u0cb8\u0c82\u0c95\u0ccb\u0c9a\u0ca6\u0cbf\u0c82\u0ca6 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc7\u0ca8\u0ccb?", "\u0c85\u0c82\u0cac\u0cb0\u0cc0\u0cb6\u0ccd\u200c \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c87\u0ca8\u0ccd\u0ca8\u0cbf\u0c82\u0c97\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c \u0cb0\u0cc0\u0ca4\u0cbf \u0cac\u0cbf\u0ca1\u0cc1\u0cb5\u0cbf\u0cb2\u0ccd\u0cb2\u0ca6\u0cb7\u0ccd\u0c9f\u0cc1 \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0ccb \u0c8f\u0ca8\u0ccb? \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0cac\u0c82\u0ca4\u0cc1, \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0c82\u0ca4\u0cb0 \u0cb0\u0cbe\u0c9c\u0c95\u0cc0\u0caf \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cc2 \u0c85\u0cb0\u0cb8\u0cbf \u0cac\u0c82\u0ca6\u0cb5\u0cc1. \u0c95\u0cb3\u0cc6\u0ca6 \u0c90\u0ca6\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1 \u0cac\u0cc6\u0cb0\u0cb3\u0ca3\u0cbf\u0c95\u0cc6\u0caf\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0. \"\u0ca6\u0cc6\u0cc2\u0ca1\u0ccd\u0cae\u0ca8\u0cc6 \u0cb9\u0cc1\u0ca1\u0cc1\u0c97' \u0cae\u0ca4\u0ccd\u0ca4\u0cc1 \"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6,", "\u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1 \u0c85\u0ca4\u0cbf\u0ca5\u0cbf \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc7 \u0cb9\u0cc6\u0c9a\u0ccd\u0c9a\u0cc1. \"\u0c85\u0c82\u0cac\u0cb0\u0cc0\u0cb6', \"\u0cb9\u0ccd\u0caf\u0cbe\u0caa\u0cbf \u0cac\u0cb0\u0ccd\u0ca5\u0ccd\u0ca1\u0cc7', \"\u0cb0\u0cbe\u0c9c\u0cb8\u0cbf\u0c82\u0cb9', \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0cae\u0cc1\u0c82\u0ca4\u0cbe\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0ca4\u0cbf\u0ca5\u0cbf \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c9a\u0cbf\u0ca4\u0ccd\u0cb0\u0ca6 \u0ca8\u0c82\u0ca4\u0cb0\u0cb5\u0cc7\u0ca8\u0cc1 \u0c8e\u0c82\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0c82\u0cac\u0cb0\u0cc0\u0cb6\u0ccd\u200c \u0cae\u0ca4\u0ccd\u0ca4\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1, \u0c88 \u0c9a\u0cc1\u0ca8\u0cbe\u0cb5\u0ca3\u0cc6\u0caf \u0cae\u0cc7\u0cb2\u0cc6 \u0c85\u0cb5\u0cb2\u0c82\u0cac\u0cbf\u0ca4\u0cb5\u0cbe\u0c97\u0cbf\u0ca6\u0cc6.", "\u0cb5\u0cbf\u0cb2\u0ca8\u0ccd\u200c \u0c9f\u0cc1 \u0cb0\u0cc6\u0cac\u0cc6\u0cb2\u0ccd\u200c \u0cb9\u0cc0\u0cb0\u0ccb:\u00a0\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0c82\u0ca4\u0cc6 \u0cac\u0cb9\u0cc1\u0cae\u0cc1\u0c96\u0cb5\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf \u0c9c\u0ca8\u0cb0\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0cb5\u0cb0\u0cb2\u0ccd\u0cb2. \u0ca1\u0cbe. \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0cb5\u0cb0\u0c82\u0ca4\u0cc6 \u0cb9\u0cc6\u0c9a\u0ccd\u0c9a\u0cc1 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cc2 \u0c87\u0ca8\u0ccd\u0ca8\u0cc2\u0cb0\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6, \u0c86\u0ca6\u0cb0\u0cc6 \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0c87\u0cb5\u0ca4\u0ccd\u0ca4\u0cbf\u0c97\u0cc6 \u0ca8\u0cae\u0c97\u0cc6 \u0ca5\u0c9f\u0ccd\u0c9f\u0ca8\u0cc6 \u0ca8\u0cc6\u0ca8\u0caa\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caa\u0ccd\u0cb0\u0cbe\u0cb0\u0c82\u0cad\u0ca6 \u0cac\u0cb9\u0cb3\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf\u0caf\u0cc7 \u0c97\u0cc1\u0cb0\u0cc1\u0ca4\u0cbe\u0ca6\u0cb5\u0cb0\u0cc1.", "\u0ca5\u0c9f\u0ccd\u0c9f\u0ca8\u0cc6 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \"\u0ca8\u0cbe\u0c97\u0cb0\u0cb9\u0cbe\u0cb5\u0cc1' \u0c9a\u0cbf\u0ca4\u0ccd\u0cb0\u0ca6 \u0c9c\u0cb2\u0cc0\u0cb2\u0ca8 \u0caa\u0cc6\u0ca1\u0cb8\u0cc1 \u0cb9\u0ca3\u0cc6, \u0c9a\u0cc1\u0ca1\u0cbe\u0caf\u0cbf\u0cb8\u0cc1\u0cb5 \u0cae\u0cbe\u0ca4\u0cc1, \"\u0c85\u0cb5\u0cb3 \u0cb9\u0cc6\u0c9c\u0ccd\u0c9c\u0cc6'\u0caf \u0c95\u0ccd\u0cb0\u0cbf\u0cae\u0cbf\u0ca8\u0cb2\u0ccd\u200c, \"\u0c85\u0c82\u0ca4'\u0ca6 \u0c8e\u0ca6\u0cc6 \u0c9d\u0cb2\u0ccd\u0cb2\u0cc6\u0ca8\u0cbf\u0cb8\u0cc1\u0cb5 \u0c95\u0ca8\u0ccd\u0cb5\u0cb0\u0ccd\u200c, \"\u0ca6\u0cc7\u0cb5\u0cb0 \u0c95\u0ca3\u0ccd\u0ca3\u0cc1' \u0c9a\u0cbf\u0ca4\u0ccd\u0cb0\u0ca6 \u0cb0\u0cc7\u0caa\u0cbf\u0cb8\u0ccd\u0c9f\u0ccd\u200c, \"\u0ca7\u0cc8\u0cb0\u0ccd\u0caf\u0cb2\u0c95\u0ccd\u0cb7\u0cbf'\u0caf \u0c97\u0cb0\u0ccd\u0cb5\u0ca6 \u0c97\u0c82\u0ca1\u0cc1\u0c97\u0cb3\u0cc6\u0cb2\u0ccd\u0cb2\u0cbe \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cb0 \u0cae\u0ca7\u0ccd\u0caf\u0cc6 \u0c85\u0cb5\u0cb0\u0cc1 \u0ca4\u0cc1\u0c82\u0cac \u0caa\u0ccd\u0cb0\u0cc0\u0ca4\u0cbf \u0cb9\u0cc1\u0c9f\u0ccd\u0c9f\u0cbf\u0cb8\u0cc1\u0cb5\u0c82\u0ca4\u0cc6 \u0c95\u0c82\u0ca1\u0cbf\u0ca6\u0ccd\u0ca6\u0cc1 \u0c95\u0ca3\u0c97\u0cbe\u0cb2\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cb6\u0cc1\u0cad\u0cae\u0c82\u0c97\u0cb3', \"\u0cb0\u0c82\u0c97\u0ca8\u0cbe\u0caf\u0c95\u0cbf', \"\u0cae\u0cb8\u0ca3\u0ca6 \u0cb9\u0cc2' \u0c9a\u0cbf\u0ca4\u0ccd\u0cb0\u0c97\u0cb3 \u0cb5\u0cbf\u0cb6\u0cbf\u0cb7\u0ccd\u0c9f \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c82\u0ca6\u0cbe\u0c97\u0cbf.", "\u0cac\u0cb9\u0cc1\u0cb6\u0c83 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f \u0c92\u0c82\u0ca6\u0cc1 \u0ca6\u0cb6\u0c95\u0ca6 \u0ca8\u0c82\u0ca4\u0cb0 \u0cb8\u0ccd\u0c9f\u0cbe\u0cb0\u0ccd\u200c \u0caf\u0cbe\u0cb0\u0cbe\u0ca6\u0cb0\u0cc2 \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc6 \u0c85\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cc7 \u0c87\u0cb0\u0cac\u0cc7\u0c95\u0cc1. \u0c86\u0cb0\u0c82\u0cad\u0ca6 10 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0c85\u0cb5\u0cb0\u0cc1, 80\u0cb0 \u0ca6\u0cb6\u0c95\u0ca6\u0cb2\u0ccd\u0cb2\u0cbf \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cb0\u0cc6\u0cac\u0cc6\u0cb2\u0ccd\u200c \u0c87\u0cae\u0cc7\u0c9c\u0ccd\u200c \u0caa\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc1. \u0cb9\u0cbf\u0c82\u0ca6\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c85\u0ca6\u0cbe\u0c97\u0cb2\u0cc7 \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c86\u0c97\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cc7 \u0c95\u0ca8\u0ccd\u0ca8\u0ca1\u0ca6 \u0cb5\u0cbf\u0cb7\u0caf\u0c95\u0ccd\u0c95\u0cc6 \u0cac\u0c82\u0ca6\u0cbe\u0c97 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c8e\u0c82\u0ca6\u0cb0\u0cc6, \u0c9c\u0ca8 \u0ca4\u0ccb\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c\u0cb0\u0ca8\u0ccd\u0ca8.", "\u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0ca8\u0cbf\u0cb0\u0cc1\u0ca6\u0ccd\u0caf\u0ccb\u0c97 \u0ca4\u0cbe\u0c82\u0ca1\u0cb5\u0cb5\u0cbe\u0ca1\u0cc1\u0ca4\u0cbf\u0ca4\u0ccd\u0ca4\u0cc1. \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0 \u0cb9\u0cc6\u0c9a\u0ccd\u0c9a\u0ca4\u0cc6\u0cc2\u0ca1\u0c97\u0cbf\u0ca4\u0ccd\u0ca4\u0cc1. \u0c95\u0cb3\u0ccd\u0cb3\u0ca6\u0c82\u0ca7\u0cc6, \u0cb9\u0cca\u0cb2\u0cb8\u0cc1 \u0cb0\u0cbe\u0c9c\u0c95\u0cc0\u0caf \u0c87\u0cb5\u0cc6\u0cb2\u0ccd\u0cb2\u0cbe \u0c95\u0ccd\u0cb0\u0cae\u0cc7\u0ca3 \u0cb9\u0cc6\u0c9a\u0ccd\u0c9a\u0cbe\u0c97\u0ca4\u0cc6\u0cc2\u0ca1\u0c97\u0cbf\u0ca4\u0ccd\u0ca4\u0cc1. \u0c87\u0cb5\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c95\u0cc6\u0cc2\u0ca8\u0cc6\u0caf\u0cc6\u0c82\u0ca6\u0cc1 \u0c8e\u0c82\u0ca6\u0cc1 \u0cb8\u0cbe\u0cae\u0cbe\u0ca8\u0ccd\u0caf \u0c9c\u0ca8 \u0cb8\u0cb9 \u0c95\u0cc7\u0cb3\u0cc1\u0cb5\u0c82\u0ca5\u0cbe \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c87\u0ca4\u0ccd\u0ca4\u0cc1. \u0c87\u0c82\u0ca5\u0cbe \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0ca4\u0cae\u0ccd\u0cae \u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0caf\u0cbe\u0c97\u0cbf, \u0c85\u0caa\u0ccd\u0caa\u0c9f \u0cb9\u0ccb\u0cb0\u0cbe\u0c9f\u0c97\u0cbe\u0cb0\u0ca8\u0cbe\u0c97\u0cbf, \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c\u0ca8\u0ca8\u0ccd\u0ca8\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c\u0cb0\u0cb2\u0ccd\u0cb2\u0cbf.", "\u0c95\u0ca8\u0ccd\u0ca8\u0ca1\u0ca6 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c:\u00a0\u0cac\u0cb9\u0cc1\u0cb6\u0c83 \u0c85\u0c82\u0cac\u0cb0\u0cc0\u0cb6\u0ccd\u200c \u0cae\u0cc6\u0cc2\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \"\u0c85\u0c82\u0ca4' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf. \u0c86 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0cb8\u0ccd\u0cae\u0c97\u0ccd\u0cb2\u0cb0\u0ccd\u200c\u0c97\u0cb3 \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0ccb\u0cb0\u0cbe\u0ca1\u0cc1\u0cb5 \u0cb6\u0cbf\u0cb7\u0ccd\u0c9f \u0caa\u0cca\u0cb2\u0cc0\u0cb8\u0ccd\u200c \u0c86\u0cab\u0cc0\u0cb8\u0cb0\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0c87\u0ca8\u0ccd\u0ca8\u0cc2 \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \"\u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9'. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c87\u0ca1\u0cc0 \u0cad\u0ccd\u0cb0\u0cb7\u0ccd\u0c9f \u0cb0\u0cbe\u0c9c\u0c95\u0cc0\u0caf \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf\u0ca8\u0ccd\u0ca8\u0cc1 \u0cac\u0cc1\u0ca1\u0cb8\u0cae\u0cc7\u0ca4 \u0c95\u0cbf\u0ca4\u0ccd\u0ca4\u0cc1 \u0cb9\u0cbe\u0c95\u0cc1\u0cb5 \u0caa\u0cca\u0cb2\u0cc0\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0caf\u0cbe\u0c97\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c86 \u0ca8\u0c82\u0ca4\u0cb0 \u0c85\u0c82\u0cac\u0cb0\u0cc0\u0cb6\u0ccd\u200c \u0c8e\u0c82\u0ca6\u0cc2 \u0cb9\u0cbf\u0c82\u0ca6\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cc1\u0cb5\u0c82\u0ca5\u0cbe \u0caa\u0ccd\u0cb0\u0cae\u0cc7\u0caf\u0cb5\u0cc7 \u0cac\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0cb0 \u0ca8\u0c82\u0ca4\u0cb0 \u0c85\u0c82\u0cac\u0cb0\u0cc0\u0cb6\u0ccd\u200c \u0cb8\u0cbe\u0cb2\u0cc1 \u0cb8\u0cbe\u0cb2\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0ca6\u0cc7 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \"\u0c97\u0c9c\u0cc7\u0c82\u0ca6\u0ccd\u0cb0' \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c87\u0ca6\u0cc7 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cc6\u0ca6\u0cb0\u0cc1. \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c9c\u0cc6\u0cc2\u0ca4\u0cc6\u0c97\u0cc6 \u0c85\u0c82\u0cac\u0cb0\u0cc0\u0cb6\u0ccd\u200c \u0c87\u0ca8\u0ccd\u0ca8\u0cc2 \u0cb9\u0cb2\u0cb5\u0cc1 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0cb0\u0cc1. \u0c86\u0ca6\u0cb0\u0cc6, \u0c9c\u0ca8 \u0c85\u0cb5\u0cb0\u0ca8\u0ccd\u0ca8 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0ccd\u0ca6\u0cc1 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c86\u0c97\u0cbf\u0caf\u0cc7. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cc2 \u0c87\u0ca6\u0cc6.", "\u0caa\u0cca\u0cb2\u0cc0\u0cb8\u0ccd\u200c \u0c87\u0ca8\u0ccd\u0cb8\u0ccd\u200c\u0caa\u0cc6\u0c95\u0ccd\u0c9f\u0cb0\u0ccd\u200c \u0c86\u0c97\u0cb2\u0cc0, \u0c95\u0cb3\u0ccd\u0cb3\u0ca8\u0cbe\u0c97\u0cb2\u0cc0, \u0cb8\u0cc1\u0cb3\u0ccd\u0cb3\u0ca8\u0cbe\u0c97\u0cb2\u0cc0, \u0caa\u0ccd\u0cb0\u0cc7\u0cae\u0cbf\u0caf\u0cbe\u0c97\u0cb2\u0cc0, \u0ca1\u0cbe\u0c95\u0ccd\u0c9f\u0cb0\u0ccd\u200c \u0c86\u0c97\u0cb2\u0cc0- \u0c8e\u0cb2\u0ccd\u0cb2\u0cc6\u0cb2\u0ccd\u0cb2\u0cc2 \u0c85\u0cb5\u0cb0 \u0cae\u0cc1\u0c96\u0ca6\u0cc6\u0cc2\u0cb3\u0c97\u0cc6\u0cc2\u0cac\u0ccd\u0cac \u0c97\u0ca1\u0cb8\u0cc1 \u0c97\u0c82\u0ca1\u0cb8\u0cc1, \u0c8e\u0ca6\u0cc6\u0caf\u0cb2\u0ccd\u0cb2\u0cbf \u0c95\u0cc6\u0c9a\u0ccd\u0c9a\u0cc1, \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0cae\u0c9a\u0ccd\u0c9a\u0cc1. \u0c85\u0c82\u0cac\u0cb0\u0cc0\u0cb6\u0ccd\u200c \u0c8e\u0c82\u0ca6\u0cb0\u0cc6 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0caa\u0cbe\u0cb2\u0cbf\u0c97\u0cc6 \u0cb9\u0cbe\u0c97\u0cc7 \u0c87\u0cb0\u0cac\u0cc7\u0c95\u0cc1. \u0cae\u0ca7\u0ccd\u0caf\u0cc6\u0cae\u0ca7\u0ccd\u0caf\u0cc6 \u0c85\u0c82\u0cac\u0cbf \"\u0cae\u0cc7\u0c98 \u0cac\u0c82\u0ca4\u0cc1 \u0cae\u0cc7\u0c98' \u0c85\u0c82\u0ca4 \u0cb9\u0cbe\u0ca1\u0cbf\u0ca6\u0cb0\u0cc1, \"\u0cb8\u0caa\u0ccd\u0ca4\u0caa\u0ca6\u0cbf', \"\u0cb9\u0cc3\u0ca6\u0caf \u0cb9\u0cbe\u0ca1\u0cbf\u0ca4\u0cc1', \"\u0cae\u0cbf\u0ca1\u0cbf\u0cb5 \u0cb9\u0cc3\u0ca6\u0caf\u0c97\u0cb3\u0cc1'\u0c97\u0cbe\u0c97\u0cbf \u0ca4\u0cc1\u0c82\u0cac \u0cae\u0cc3\u0ca6\u0cc1 \u0caa\u0ccd\u0cb0\u0cc7\u0cae\u0cbf\u0caf\u0cbe\u0ca6\u0cb0\u0cc1, \"\u0c92\u0cb2\u0cb5\u0cbf\u0ca8 \u0c89\u0ca1\u0cc1\u0c97\u0cc6\u0cc2\u0cb0\u0cc6' \u0ca4\u0cb0\u0cc1\u0cb5 \u0cb9\u0ca4\u0cbe\u0cb6 \u0caa\u0ccd\u0cb0\u0cbf\u0caf\u0c95\u0cb0\u0ca8\u0cbe\u0ca6\u0cb0\u0cc1, \u0c9a\u0cb3\u0cbf \u0c9a\u0cb3\u0cbf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0c85\u0c82\u0cac\u0cbf\u0c95\u0cbe\u0ca8\u0ca8\u0ccd\u0ca8\u0cc1 \u0ca4\u0cac\u0ccd\u0cac\u0cc1\u0cb5 \u0cb0\u0cb8\u0cbf\u0c95\u0ca8\u0cbe\u0ca6\u0cb0\u0cc1,", "\"\u0ca8\u0cae\u0ccd\u0cae\u0cc2\u0cb0 \u0cb9\u0cae\u0ccd\u0cae\u0cbf\u0cb0'\u0ca8\u0cbe\u0ca6\u0cb0\u0cc1, \"\u0ca8\u0ccd\u0caf\u0cc2\u0ca1\u0cc6\u0cb2\u0ccd\u0cb2\u0cbf'\u0caf \u0caa\u0ca4\u0ccd\u0cb0\u0cbf\u0c95\u0cbe \u0cb8\u0c82\u0caa\u0cbe\u0ca6\u0c95\u0cb0\u0cbe\u0ca6\u0cb0\u0cc1, \u0cae\u0ca0\u0c97\u0cb3 \u0cac\u0ca3\u0ccd\u0ca3 \u0cac\u0caf\u0cb2\u0cc1 \u0cae\u0cbe\u0ca1\u0cc1\u0cb5 \"\u0c97\u0cc1\u0cb0\u0cc1 \u0c9c\u0c97\u0ca6\u0ccd\u0c97\u0cc1\u0cb0\u0cc1'\u0cb5\u0cbf\u0ca8\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0cb5\u0cbf\u0c97\u0cc6 \u0c9c\u0c97\u0ca6\u0ccd\u0c97\u0cb0\u0cc1\u0cb5\u0cbe\u0ca6\u0cb0\u0cc1. \u0ca6\u0cc1\u0ca1\u0cbf\u0ca6 \u0cb9\u0ca3\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c89\u0cb3\u0cbf\u0cb8\u0cbf \u0ca5\u0cbf\u0caf\u0cc7\u0c9f\u0cb0\u0ccd\u200c\u0c97\u0cc6 \u0cac\u0c82\u0ca6\u0cc1 \u0c95\u0cc1\u0cb3\u0cbf\u0ca4\u0cb0\u0cc6 \u0cb9\u0ca3\u0cc6 \u0cae\u0cc7\u0cb2\u0cbf\u0ca8 \u0c95\u0cc2\u0ca6\u0cb2\u0ca8\u0ccd\u0ca8\u0cc1 \u0c8e\u0ca1\u0c97\u0cc8\u0cb2\u0cbf \u0cb8\u0cb0\u0cbf\u0cb8\u0cbf \u0cac\u0cc6\u0cb5\u0cb0\u0cc1\u0ca4\u0ccd\u0ca4\u0cbe, \u0c96\u0cb3\u0cb0\u0ca8\u0ccd\u0ca8\u0cc1 \u0c95\u0ca3\u0ccd\u0ca3\u0cb2\u0ccd\u0cb2\u0cc7 \u0cac\u0cc6\u0ca6\u0cb0\u0cbf\u0cb8\u0cc1\u0ca4\u0ccd\u0ca4\u0cbe \u0cab\u0cc8\u0c9f\u0cc1 \u0cae\u0cbe\u0ca1\u0cc1\u0cb5 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c86\u0c97\u0cbf \u0c85\u0c82\u0cac\u0cbf \u0c95\u0c82\u0ca1\u0cb0\u0cc1. \u0ca6\u0cc6\u0cc2\u0ca1\u0ccd\u0ca1 \u0c95\u0ca3\u0ccd\u0c97\u0cb3\u0cc1, \u0ca4\u0cae\u0ccd\u0cae\u0ca6\u0cc7 \u0cb5\u0cbf\u0cb6\u0cbf\u0cb7\u0ccd\u0c9f \u0cb9\u0cc7\u0cb0\u0ccd\u200c\u0cb8\u0ccd\u0c9f\u0cc8\u0cb2\u0ccd\u200c, \u0c8e\u0ca4\u0ccd\u0ca4\u0cb0\u0ca6 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5, \u0c97\u0ca1\u0cb8\u0cc1 \u0ca6\u0ca8\u0cbf\u0c97\u0cb3\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cc6\u0c9a\u0ccd\u0c9a\u0cbf\u0ca8 \u0cb9\u0cc0\u0cb0\u0ccb \u0cae\u0cbe\u0ca1\u0cbf\u0ca6\u0cb5\u0cc1.", "\u0c85\u0c82\u0cac\u0cb0\u0cc0\u0cb6\u0ccd\u200c \u0ca8\u0c82\u0ca4\u0cb0 \u0cb9\u0cb2\u0cb5\u0cc1 \u0ca8\u0cbe\u0caf\u0c95\u0cb0\u0cc1 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c\u0c97\u0cb3\u0cbe\u0c97\u0cbf \u0cb5\u0cbf\u0c9c\u0cc3\u0c82\u0cad\u0cbf\u0cb8\u0cbf\u0ca6\u0cb0\u0cc1. \u0c86\u0ca6\u0cb0\u0cc6, \u0c95\u0ca8\u0ccd\u0ca8\u0ca1\u0ca6 \u0cae\u0cc6\u0cc2\u0ca6\u0cb2 \u0c86\u0ccd\u0caf\u0c82\u0c97\u0ccd\u0cb0\u0cbf \u0caf\u0c82\u0c97\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0c8e\u0c82\u0ca6\u0cb0\u0cc6 \u0c85\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c \u0cae\u0cbe\u0ca4\u0ccd\u0cb0. \u0c87\u0c82\u0ca5 \u0c85\u0c82\u0cac\u0cb0\u0cc0\u0cb6\u0ccd\u200c, \u0c87\u0ca6\u0cc0\u0c97 \"\u0c85\u0c82\u0cac\u0cbf \u0ca8\u0cbf\u0c82\u0c97\u0cc6 \u0cb5\u0caf\u0cb8\u0ccd\u0cb8\u0cbe\u0caf\u0ccd\u0ca4\u0ccb' \u0c85\u0c82\u0ca4 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cc1 \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0c9c\u0ca8\u0cb0 \u0c8e\u0ca6\u0cc1\u0cb0\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0caf\u0cb8\u0ccd\u0cb8\u0cbe\u0ca6 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0c9c\u0ca8 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c87\u0ca6\u0ccd\u0ca6\u0cc7 \u0c87\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c89\u0ca4\u0ccd\u0ca4\u0cb0 \u0cb8\u0cbf\u0c97\u0cac\u0cc7\u0c95\u0cc1 \u0c8e\u0c82\u0ca6\u0cb0\u0cc6 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0ca6\u0cbf\u0ca8\u0c97\u0cb3\u0cc1 \u0c95\u0cbe\u0caf\u0cb2\u0cc7\u0cac\u0cc7\u0c95\u0cc1.", "\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0c9f\u0cbe\u0caa\u0ccd\u200c \u0c9f\u0cc6\u0ca8\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cc1*\u00a0\u0cb0\u0c82\u0c97\u0ca8\u0cbe\u0caf\u0c95\u0cbf* \u0c85\u0c82\u0ca4* \u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9* \u0ca8\u0ccd\u0caf\u0cc2\u0ca1\u0cc6\u0cb2\u0ccd\u0cb2\u0cbf* \u0cae\u0cb8\u0ca3\u0ca6 \u0cb9\u0cc2* \u0c8f\u0cb3\u0cc1 \u0cb8\u0cc1\u0ca4\u0ccd\u0ca4\u0cbf\u0ca8 \u0c95\u0ccb\u0c9f\u0cc6* \u0c92\u0cb2\u0cb5\u0cbf\u0ca8 \u0c89\u0ca1\u0cc1\u0c97\u0cc6\u0cc2\u0cb0\u0cc6* \u0c87\u0c82\u0ca6\u0ccd\u0cb0\u0c9c\u0cbf\u0ca4\u0ccd\u200c* \u0cae\u0ca3\u0ccd\u0ca3\u0cbf\u0ca8 \u0ca6\u0ccb\u0ca3\u0cbf* \u0ca6\u0cbf\u0c97\u0ccd\u0c97\u0c9c\u0cb0\u0cc1", "\u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0c9f\u0cbe\u0caa\u0ccd\u200c 12 \u0cb9\u0cbe\u0ca1\u0cc1\u0c97\u0cb3\u0cc1* \u0c95\u0ca8\u0ccd\u0ca8\u0ca1 \u0ca8\u0cbe\u0ca1\u0cbf\u0ca8 \u0cb0\u0cb8\u0cbf\u0c95\u0cb0 \u0cae\u0ca8\u0cb5 (\u0cb0\u0c82\u0c97\u0ca8\u0cbe\u0caf\u0c95\u0cbf)* \u0c85\u0c95\u0ccd\u0c95\u0cbf \u0c87\u0cb2\u0ccd\u0cb2 \u0cac\u0cc7\u0cb3\u0cc6 \u0c87\u0cb2\u0ccd\u0cb2 (\u0c97\u0c9c\u0cc7\u0c82\u0ca6\u0ccd\u0cb0)* \u0c86\u0cb2\u0caf \u0cae\u0cc3\u0c97\u0cbe\u0cb2\u0caf (\u0cae\u0cc3\u0c97\u0cbe\u0cb2\u0caf)* \u0ca8\u0cbe\u0ca8\u0cc7 \u0c95\u0ca8\u0ccd\u0cb5\u0cb0\u0ccd\u200c\u0cb2\u0cbe\u0cb2\u0ccd\u200c (\u0c85\u0c82\u0ca4)* \u0cb8\u0c82\u0ca4\u0cb8 \u0c85\u0cb0\u0cb3\u0cc1\u0cb5 \u0cb8\u0cae\u0caf (\u0c8f\u0cb3\u0cc1 \u0cb8\u0cc1\u0ca4\u0ccd\u0ca4\u0cbf\u0ca8 \u0c95\u0ccb\u0c9f\u0cc6)* \u0c92\u0cb2\u0cb5\u0cbf\u0ca8 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u00a0(\u0c92\u0cb2\u0cb5\u0cbf\u0ca8 \u0c89\u0ca1\u0cc1\u0c97\u0cc6\u0cc2\u0cb0\u0cc6)* \u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9 \u0c87\u0ca6\u0cc1 \u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9 (\u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9)* \u0cae\u0cc7\u0c98 \u0cac\u0c82\u0ca4\u0cc1 \u0cae\u0cc7\u0c98 (\u0cae\u0ca3\u0ccd\u0ca3\u0cbf\u0ca8 \u0ca6\u0ccb\u0ca3\u0cbf)* \u0c95\u0ccb\u0c97\u0cbf\u0cb2\u0cc6 \u0c93 \u0c95\u0ccb\u0c97\u0cbf\u0cb2\u0cc6 (\u0ca8\u0cae\u0ccd\u0cae\u0cc2\u0cb0 \u0cb9\u0cae\u0ccd\u0cae\u0cbf\u00e0\u0cb0)* \u0ca8\u0cb2\u0cbf\u0caf\u0cc1\u0ca4\u0cbe \u0cb9\u0cc3\u0ca6\u0caf (\u0cb9\u0cc3\u0ca6\u0caf \u0cb9\u0cbe\u0ca1\u0cbf\u0ca4\u0cc1)* \u0c95\u0cc1\u0c9a\u0cbf\u0c95\u0cc1 \u0c95\u0cc1\u0c9a\u0cbf\u0c95\u0cc1 (\u0ca6\u0cbf\u0c97\u0ccd\u0c97\u0c9c\u0cb0\u0cc1)* \u0c97\u0cc6\u0cc2\u0c82\u0cac\u0cc6 \u0c86\u0ca1\u0ccd\u0cb8\u0ccb\u0ca8\u0cc1 (\u0ca1\u0ccd\u0cb0\u0cbe\u0cae)"], "title": "\u0c9c\u0cb2\u0cc0\u0cb2 \u0cb0\u0cc6\u0cac\u0cc6\u0cb2\u0ccd\u200c \u0c86\u0ca6 \u0c95\u0ca5\u0cc6"},
{"url": "https://www.udayavani.com/kannada/news/balcony-sandalwood-news/297453/ravichandran-s-music-world", "content": ["\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cc1\u0cb5 \u0c95\u0cbe\u0cb2 \u0cae\u0ca4\u0ccd\u0ca4\u0cc6 \u0cac\u0c82\u0ca6\u0cbf\u0ca6\u0cc6. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cad\u0cbf\u0ca8\u0caf\u0ca6 \u0c92\u0c82\u0ca6\u0cc7 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cc1 \"\u0cb9\u0cc6\u0cac\u0ccd\u0cac\u0cc1\u0cb2\u0cbf'. \u0c86\u0ca6\u0cb0\u0cc6, \u0c88 \u0cb5\u0cb0\u0ccd\u0cb7 \u0c85\u0cb5\u0cb0 \u0ca8\u0cbe\u0cb2\u0ccd\u0c95\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0c88\u0c97\u0cbe\u0c97\u0cb2\u0cc7 \u0cae\u0cca\u0ca6\u0cb2 \u0cb9\u0c82\u0ca4\u0cb5\u0cbe\u0c97\u0cbf \"\u0cb8\u0cc0\u0c9c\u0cb0\u0ccd\u200c' \u0cae\u0ca4\u0ccd\u0ca4\u0cc1 \"\u0cac\u0c95\u0cbe\u0cb8\u0cc1\u0cb0 - \u0cab\u0cbe\u0cb0\u0ccd\u200c \u0cae\u0ca8\u0cbf' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0cb5\u0cc6. \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0' \u0cae\u0ca4\u0ccd\u0ca4\u0cc1 \"\u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0caa\u0cca\u0ca8\u0ccd\u0ca8\u0caa\u0ccd\u0caa' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0cb5\u0cc6.", "\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0\u0cc1 \u0c85\u0ca6\u0cc6\u0cb7\u0ccd\u0c9f\u0cc7 \u0cb9\u0cca\u0cb8 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cbf, \u0c9c\u0ca8 \u0c85\u0cb5\u0cb0\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cc2 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0cb9\u0cbe\u0ca1\u0cc1\u0c97\u0cb3\u0cbf\u0c82\u0ca6\u0cbe\u0c97\u0cbf \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbf\u0cb2\u0ccd\u0cb2. \u0cac\u0cb9\u0cc1\u0cb6\u0c83 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca1\u0cbe. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c, \u0ca1\u0cbe. \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c, \u0c85\u0ca8\u0c82\u0ca4\u0ccd\u200c \u0ca8\u0cbe\u0c97\u0ccd\u200c, \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cca\u0cb0\u0ca4\u0cc1\u0caa\u0ca1\u0cbf\u0cb8\u0cbf\u0ca6\u0cb0\u0cc6, \u0c85\u0ca4\u0cc0 \u0cb9\u0cc6\u0c9a\u0ccd\u0c9a\u0cc1 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0cb9\u0cbe\u0ca1\u0cc1\u0c97\u0cb3\u0cc1 \u0cb8\u0cbf\u0c97\u0cc1\u0cb5\u0cc1\u0ca6\u0cc1 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf. \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cae\u0cca\u0ca6\u0cb2 \u0cae\u0ccd\u0caf\u0cc2\u0cb8\u0cbf\u0c95\u0cb2\u0ccd\u200c \u0cb9\u0cbf\u0c9f\u0ccd\u200c \"\u0caa\u0ccd\u0cb0\u0cc7\u0cae\u0cb2\u0ccb\u0c95'\u0cb5\u0cbe\u0ca6\u0cb0\u0cc2 \u0c85\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \"\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf', \"\u0cb8\u0ccd\u0cb5\u0cbe\u0cad\u0cbf\u0cae\u0cbe\u0ca8' \u0cae\u0cc1\u0c82\u0ca4\u0cbe\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0cb9\u0cb2\u0cb5\u0cc1 \u0c92\u0cb3\u0ccd\u0cb3\u0cc6\u0caf \u0cb9\u0cbe\u0ca1\u0cc1\u0c97\u0cb3\u0cc1 \u0c87\u0cb5\u0cc6.", "\"\u0caa\u0ccd\u0cb0\u0cc7\u0cae \u0cb2\u0ccb\u0c95'\u0ca6\u0cbf\u0c82\u0ca6 \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cc1\u0cb5 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cb9\u0cbf\u0c9f\u0ccd\u200c \u0c97\u0cc0\u0ca4\u0cc6\u0c97\u0cb3 \u0caa\u0caf\u0ca3 \u0ca8\u0cbf\u0cb0\u0c82\u0ca4\u0cb0\u0cb5\u0cbe\u0c97\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cc6\u0ca6\u0cbf\u0ca6\u0cc6. \u0c88 \u0caa\u0caf\u0ca3\u0ca6\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0c95\u0cc6\u0cc2\u0ca1\u0cc1\u0c97\u0cc6 \u0ca8\u0cc0\u0ca1\u0cbf\u0ca6\u0cb5\u0cb0\u0cc1 \u0cb9\u0c82\u0cb8\u0cb2\u0cc7\u0c96. \"\u0caa\u0ccd\u0cb0\u0cc7\u0cae \u0cb2\u0ccb\u0c95'\u0ca6\u0cbf\u0c82\u0ca6 \"\u0caa\u0ccd\u0cb0\u0cc0\u0ca4\u0ccb\u0ca6\u0ccd\u200c \u0ca4\u0caa\u0ccd\u0caa\u0cbe'\u0cb5\u0cb0\u0cc6\u0c97\u0cc2 \u0ca8\u0cbf\u0cb0\u0c82\u0ca4\u0cb0\u0cb5\u0cbe\u0c97\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc6\u0cc2\u0c82\u0ca6\u0cbf\u0c97\u0cc6 \u0cb9\u0c82\u0cb8\u0cb2\u0cc7\u0c96 \u0c87\u0ca6\u0ccd\u0ca6\u0cb0\u0cc1. 25\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb9\u0c82\u0cb8\u0cb2\u0cc7\u0c96 \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0caf\u0cbe\u0c9f \u0cb9\u0cbe\u0ca1\u0cc1\u0c97\u0cb3 \u0cae\u0cc2\u0cb2\u0c95 \u0cae\u0cbe\u0ca1\u0cbf\u0ca6\u0cae\u0ccb\u0ca1\u0cbf\u0caf\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cae\u0cb0\u0cc6\u0caf\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2.", "\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cb0\u0cc6\u0ca1\u0cc1 \u0cb9\u0cbf\u0c9f\u0ccd\u200c \u0cb9\u0cbe\u0ca1\u0cc1\u0c97\u0cb3\u0cc1 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6, \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0cb9\u0cbf\u0c9f\u0ccd\u200c \u0cb9\u0cbe\u0ca1\u0cc1\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6. \"\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf', \"\u0caa\u0ccd\u0cb0\u0cc7\u0cae \u0cb2\u0ccb\u0c95', \"\u0cb0\u0ca3\u0ca7\u0cc0\u0cb0', \"\u0c85\u0c82\u0c9c\u0ca6 \u0c97\u0c82\u0ca1\u0cc1', \"\u0caf\u0cc1\u0c97\u0caa\u0cc1\u0cb0\u0cc1\u0cb7', \"\u0caf\u0cc1\u0ca6\u0ccd\u0ca7\u0c95\u0cbe\u0c82\u0ca1', \"\u0c95\u0cbf\u0c82\u0ca6\u0cb0\u0cbf \u0c9c\u0ccb\u0c97\u0cbf', \"\u0cb0\u0cbe\u0cae\u0cbe\u0c9a\u0cbe\u0cb0\u0cbf', \"\u0cb6\u0cbe\u0c82\u0ca4\u0cbf \u0c95\u0ccd\u0cb0\u0cbe\u0c82\u0ca4\u0cbf', \"\u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc1', \"\u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0', \"\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1', \"\u0caa\u0cc1\u0c9f\u0ccd\u0ca8\u0c82\u0c9c', \"\u0cae\u0ca8\u0cc6 \u0ca6\u0cc7\u0cb5\u0ccd\u0cb0\u0cc1', \"\u0cb8\u0cbf\u0caa\u0cbe\u0caf\u0cbf', \"\u0c95\u0cb2\u0cbe\u0cb5\u0cbf\u0ca6', \"\u0caf\u0cbe\u0cb0\u0cc7 \u0ca8\u0cc0\u0ca8\u0cc1 \u0c9a\u0cc6\u0cb2\u0cc1\u0cb5\u0cc6', \"\u0caa\u0ccd\u0cb0\u0cc0\u0ca4\u0ccd\u0cb8\u0ccb\u0ca6\u0ccd\u200c \u0ca4\u0caa\u0ccd\u0caa\u0cbe' \u0cae\u0cc1\u0c82\u0ca4\u0cbe\u0ca6 \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c88 \u0cae\u0cbe\u0ca4\u0cbf\u0c97\u0cc6 \u0cb8\u0cbe\u0c95\u0ccd\u0cb7\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6.", "\u0c87\u0cb5\u0cc6\u0cb2\u0ccd\u0cb2\u0cb5\u0cc2 \u0c92\u0c82\u0ca6\u0cb0\u0ccd\u0ca5\u0ca6\u0cb2\u0ccd\u0cb2\u0cbf \u0c86\u0cb2\u0ccd\u0cac\u0c82 \u0cb9\u0cbf\u0c9f\u0ccd\u200c\u0c97\u0cb3\u0cc7. \u0cac\u0cb9\u0cc1\u0cb6\u0c83 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0c82\u0c96\u0ccd\u0caf\u0cc6\u0caf \u0c86\u0cb2\u0ccd\u0cac\u0c82 \u0cb9\u0cbf\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0c9f\u0ccd\u0c9f \u0cae\u0ca4\u0ccd\u0ca4\u0cc2\u0cac\u0ccd\u0cac \u0ca8\u0c9f \u0c87\u0ca1\u0cc0 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cc7 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u0c88 \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6, \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cb8\u0c82\u0c97\u0cc0\u0ca4 \u0caa\u0caf\u0ca3\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cbf\u0c97\u0cc6 \u0cac\u0cb2\u0c97\u0cc8 \u0ca4\u0cb0\u0cb9 \u0c87\u0ca6\u0ccd\u0ca6\u0cb5\u0cb0\u0cc1 \u0cb9\u0c82\u0cb8\u0cb2\u0cc7\u0c96. \u0cae\u0cc7\u0cb2\u0cc6 \u0cb9\u0cc7\u0cb3\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3 \u0caa\u0cc8\u0c95\u0cbf, \"\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb9\u0cca\u0cb0\u0ca4\u0cc1\u0caa\u0ca1\u0cbf\u0cb8\u0cbf\u0ca6\u0cb0\u0cc6, \u0cae\u0cbf\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0c82\u0c97\u0cc0\u0ca4 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc2 \u0c85\u0cb5\u0cb0\u0cc7. \u0c85\u0cb5\u0cb0\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cb5\u0cbf. \u0cae\u0ca8\u0ccb\u0cb9\u0cb0\u0ccd\u200c, \u0c8e\u0cb2\u0ccd\u200c.\u0c8e\u0ca8\u0ccd\u200c. \u0cb6\u0cbe\u0cb8\u0cbf, \u0cb0\u0cbe\u0c9c\u0cc7\u0cb6\u0ccd\u200c \u0cb0\u0cbe\u0cae\u0ca8\u0cbe\u0ca5\u0ccd\u200c, \u0cb5\u0cbf. \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbe\u0cb0\u0cc6.", "\u0c87\u0ca6\u0cb2\u0ccd\u0cb2\u0ca6\u0cc6 \u0cb8\u0ccd\u0cb5\u0ca4\u0c83 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c95\u0cc6\u0cb2\u0cb5\u0cc1 \u0c97\u0cc1\u0ca8\u0cc1\u0c97\u0cc1\u0cb5\u0c82\u0ca5 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \"\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cc0\u0cb0\u0cc1' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb8\u0ccd\u0cb5\u0ca4\u0c82\u0ca4\u0ccd\u0cb0 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0ca6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c, \u0ca8\u0c82\u0ca4\u0cb0\u0ca6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \"\u0c93 \u0ca8\u0ca8\u0ccd\u0ca8 \u0ca8\u0cb2\u0ccd\u0cb2\u0cc6', \"\u0c8f\u0c95\u0cbe\u0c82\u0c97\u0cbf', \"\u0c95\u0ccb\u0ca6\u0c82\u0ca1 \u0cb0\u0cbe\u0cae', \"\u0cae\u0cb2\u0ccd\u0cb2', \"\u0c85\u0cb9\u0c82 \u0caa\u0ccd\u0cb0\u0cc7\u0cae\u0cbe\u0cb8\u0ccd\u0cae\u0cbf', \"\u0cb9\u0ca0\u0cb5\u0cbe\u0ca6\u0cbf', \"\u0cb9\u0cc2', \"\u0c95\u0ccd\u0cb0\u0cc7\u0c9c\u0cbf \u0cb8\u0ccd\u0c9f\u0cbe\u0cb0\u0ccd\u200c', \"\u0c85\u0caa\u0cc2\u0cb0\u0ccd\u0cb5' \u0cae\u0cc1\u0c82\u0ca4\u0cbe\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6.", "\u0c88 \u0cac\u0cbe\u0cb0\u0cbf\u0caf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac\u0ca6 \u0ca8\u0cc6\u0caa\u0ca6\u0cb2\u0ccd\u0cb2\u0cbf(\u0cae\u0cc7 30) \u0c85\u0cb5\u0cb0 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0ca8\u0ccd\u0ca8\u0cc1 \"\u0cb0\u0cc2\u0caa\u0ca4\u0cbe\u0cb0\u0cbe' \u0cae\u0cbe\u0ca1\u0cbf\u0ca6\u0cc6. \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c82\u0ca6 \u0c86\u0caf\u0ccd\u0ca6 \u00a0\u0c9c\u0ca8\u0caa\u0ccd\u0cb0\u0cbf\u0caf \u0ca1\u0ccd\u0caf\u0cc1\u0caf\u0cc6\u0c9f\u0ccd\u200c \u0cae\u0ca4\u0ccd\u0ca4\u0cc1 \u0cb8\u0ccb\u0cb2\u0ccb \u0cb9\u0cbe\u0ca1\u0cc1\u0c97\u0cb3 \u0caa\u0c9f\u0ccd\u0c9f\u0cbf\u0caf\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cc1 \u0cb9\u0cbe\u0ca1\u0cc1\u0c97\u0cb3\u0cc1 \u0cae\u0cbf\u0cb8\u0ccd\u200c \u0c86\u0c97\u0cbf\u0cb5\u0cc6 \u0c8e\u0c82\u0ca6\u0ca8\u0cbf\u0cb8\u0cac\u0cb9\u0cc1\u0ca6\u0cc1. \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cc6, \"\u0caf\u0cbe\u0cb0\u0cbf\u0cb5\u0ca8\u0cc1 \u0c88 \u0cae\u0ca8\u0ccd\u0cae\u0ca5\u0ca8\u0cc1 ...' \u0c8e\u0c82\u0cac \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0cb9\u0cbe\u0ca1\u0cc1.", "\u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0cb9\u0ccc\u0ca6\u0cbe\u0ca6\u0cb0\u0cc2, \u0c88 \u0cb9\u0cbe\u0ca1\u0ca8\u0ccd\u0ca8\u0cc1 \u0ca8\u0cbe\u0caf\u0c95\u0cbf \u0cb9\u0cbe\u0ca1\u0cbf\u0ca6\u0ccd\u0ca6\u0cbe\u0cb3\u0cc6\u0c82\u0ca6\u0cc1 \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c85\u0ca6\u0cc7 \u0cb0\u0cc0\u0ca4\u0cbf, \"\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1' \u0cae\u0ca4\u0ccd\u0ca4\u0cc1 \"\u0cb8\u0cbf\u0caa\u0cbe\u0caf\u0cbf' \u0c9a\u0cbf\u0ca4\u0ccd\u0cb0\u0c97\u0cb3 \"\u0ca8\u0cc0\u0ca8\u0cc1 \u0ca8\u0cc0\u0ca8\u0cc7 ...' \u0cb9\u0cbe\u0c97\u0cc2 \"\u0cb8\u0ccd\u0ca8\u0cc7\u0cb9\u0c95\u0ccd\u0c95\u0cc6 \u0cb8\u0ccd\u0ca8\u0cc7\u0cb9 \u0caa\u0ccd\u0cb0\u0cc0\u0ca4\u0cbf\u0c97\u0cc6 \u0caa\u0ccd\u0cb0\u0cc0\u0ca4\u0cbf ...' \u0cb9\u0cbe\u0ca1\u0cc1\u0c97\u0cb3\u0cc1. \u0c88 \u0cb9\u0cbe\u0ca1\u0cc1\u0c97\u0cb3\u0cb2\u0ccd\u0cb2\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c87\u0ca6\u0ccd\u0ca6\u0cb0\u0cc2, \u0c87\u0cb2\u0ccd\u0cb2\u0cbf \u0cac\u0cb0\u0cc0 \u0ca1\u0ccd\u0caf\u0cc1\u0caf\u0cc6\u0c9f\u0ccd\u200c \u0cae\u0ca4\u0ccd\u0ca4\u0cc1 \u0cb8\u0ccb\u0cb2\u0ccb \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0c95\u0cc6\u0cb2\u0cb5\u0cc1 \u0cb9\u0cbe\u0ca1\u0cc1\u0c97\u0cb3\u0cc1 \u0cae\u0cbf\u0cb8\u0ccd\u200c \u0c86\u0c97\u0cbf\u0cb0\u0cac\u0cb9\u0cc1\u0ca6\u0cc1. \u0c86 \u0ca4\u0caa\u0ccd\u0caa\u0ca8\u0ccd\u0ca8\u0cc1 \u0caa\u0c95\u0ccd\u0c95\u0c95\u0ccd\u0c95\u0cbf\u0c9f\u0ccd\u0c9f\u0cc1, \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cb8\u0c82\u0c97\u0cc0\u0ca4 \u0cb2\u0ccb\u0c95\u0ca6\u0cb2\u0ccd\u0cb2\u0cca\u0cae\u0ccd\u0cae\u0cc6 \u0cb8\u0cc1\u0ca4\u0ccd\u0ca4\u0cc1 \u0cb9\u0cbe\u0c95\u0cbf \u0cac\u0ca8\u0ccd\u0ca8\u0cbf.", "\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0ca1\u0ccd\u0caf\u0cc1\u0caf\u0cc6\u0c9f\u0ccd\u200c\u0c97\u0cb3\u0cc1-\u0ca6\u0cc2\u0cb0\u0ca6 \u0c8a\u0cb0\u0cbf\u0c82\u0ca6 \u0cb9\u0cae\u0ccd\u0cae\u0cbf\u00e0\u0cb0 \u0cac\u0c82\u0ca6 (\u0cb8\u0ccd\u0cb5\u0cbe\u0cad\u0cbf\u0cae\u0cbe\u0ca8)-\u0caa\u0ccd\u0cb0\u0cc7\u0cae\u0cb2\u0ccb\u0c95\u0ca6\u0cbf\u0c82\u0ca6 \u0cac\u0c82\u0ca6 \u0caa\u0ccd\u0cb0\u0cc7\u0cae\u0ca6 \u0cb8\u0c82\u0ca6\u0cc7\u0cb6 (\u0caa\u0ccd\u0cb0\u0cc7\u0cae \u0cb2\u0ccb\u0c95)-\u0c9a\u0cc6\u0cb2\u0cc1\u0cb5\u0cc6 \u0c92\u0c82\u0ca6\u0cc1 \u0c95\u0cc7\u0cb3\u0ccd\u0ca4\u0cc0\u0ca8\u0cbf \u0c87\u0cb2\u0ccd\u0cb2 \u0c85\u0c82\u0ca6\u0cc6 \u0c95\u0cc6\u0cc2\u0ca1\u0ccd\u0ca4\u0cc0\u0caf (\u0caa\u0ccd\u0cb0\u0cc7\u0cae \u0cb2\u0ccb\u0c95)-\u0c87\u0ca6\u0cc1 \u0ca8\u0ca8\u0ccd\u0ca8 \u0ca8\u0cbf\u0ca8\u0ccd\u0ca8 \u0caa\u0ccd\u0cb0\u0cc7\u0cae\u0c97\u0cc0\u0ca4\u0cc6 \u0c9a\u0cbf\u0ca8\u0ccd\u0ca8 (\u0caa\u0ccd\u0cb0\u0cc7\u0cae \u0cb2\u0ccb\u0c95)-\u0caa\u0ccd\u0cb0\u0cc0\u0ca4\u0cbf \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0cae\u0cbe\u0ca1\u0cbf\u0ca6\u0cb0\u0cc6 \u0c9c\u0c97\u0c95\u0cc6 \u0cb9\u0cc6\u0ca6\u0cb0\u0cac\u0cbe\u0cb0\u0ca6\u0cc1 (\u0cb0\u0ca3\u0ca7\u0cc0\u0cb0)-\u0c92\u0c82\u0ca6\u0cbe\u0ca8\u0cc6\u0cc2\u0c82\u0ca6\u0cc1 \u0c95\u0cbe\u0cb2\u0ca6\u0cb2\u0ccd\u0cb2\u0cbf (\u0cb0\u0ca3\u0ca7\u0cc0\u0cb0)-\u0caf\u0cbe\u0cb0\u0cc6 \u0ca8\u0cc0\u0ca8\u0cc1 \u0cb8\u0cc1\u0c82\u0ca6\u0cb0 \u0c9a\u0cc6\u0cb2\u0cc1\u0cb5\u0cc6 (\u0cb0\u0ca3\u0ca7\u0cc0\u0cb0)-\u0caa\u0ccd\u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0c87\u0cb0\u0cca \u0cb8\u0cc1\u0c96 (\u0c85\u0c82\u0c9c\u0ca6 \u0c97\u0c82\u0ca1\u0cc1)-\u0c8f\u0c95\u0cc6 \u0cb9\u0cc0\u0c97\u0cbe\u0caf\u0cca\u00a0(\u0c85\u0c82\u0c9c\u0ca6 \u0c97\u0c82\u0ca1\u0cc1)-\u0c97\u0c82\u0c97\u0cc6 \u0cac\u0cbe\u0cb0\u0cc6 \u0ca4\u0cc1\u0c82\u0c97\u0cc6 \u0cac\u0cbe\u0cb0\u0cc6 (\u0c95\u0cbf\u0c82\u0ca6\u0cb0\u0cbf \u0c9c\u0ccb\u0c97\u0cbf)-\u0c95\u0cc6\u0cc2\u0c9f\u0ccd\u0c9f\u0cb3\u0ccd\u0cb3\u0ccb \u0c95\u0cc6\u0cc2\u0c9f\u0ccd\u0c9f\u0cb3\u0cae\u0ccd\u0cae (\u0c95\u0cbf\u0c82\u0ca6\u0cb0\u0cbf \u0c9c\u0ccb\u0c97\u0cbf)-\u0c95\u0cc6\u0c82\u0caa\u0cc1 \u0ca4\u0ccb\u0c9f\u0ca6\u0cb2\u0ccd\u0cb2\u0cbf (\u0caf\u0cc1\u0ca6\u0ccd\u0ca7 \u0c95\u0cbe\u0c82\u0ca1)-\u0cb0\u0cbe\u0cae \u0cb0\u0cbe\u0cae \u0cb0\u0cbe\u0cae (\u0c9a\u0cbf\u0c95\u0ccd\u0c95\u0cc6\u0c9c\u0cae\u0cbe\u0ca8\u0ccd\u0cb0\u0cc1)-\u0c95\u0cc6\u0cc2\u0c9f\u0ccd\u0c9f\u0cb3\u0ccd\u0cb3\u0ccb \u0c95\u0cc6\u0cc2\u0c9f\u0ccd\u0c9f\u0cb3\u0cae\u0ccd\u0cae (\u0c95\u0cbf\u0c82\u0ca6\u0cb0\u0cbf \u0c9c\u0ccb\u0c97\u0cbf)-\u0cb8\u0ccd\u0cb5\u0cbe\u0ca4\u0cbf \u0cae\u0cc1\u0ca4\u0ccd\u0ca4\u0cbf\u0ca8 \u0cae\u0cb3\u0cc6 \u0cb9\u0ca8\u0cbf\u0caf\u0cc7 (\u0cac\u0ca3\u0ccd\u0ca3\u0ca6 \u0c97\u0cc6\u0c9c\u0ccd\u0c9c\u0cc6)-\u0caa\u0ccd\u0cb0\u0cc7\u0cae \u0c97\u0cc0\u0cae \u0c9c\u0cbe\u0ca8\u0cc6 \u0ca6\u0ccb (\u0cac\u0ca3\u0ccd\u0ca3\u0ca6 \u0c97\u0cc6\u0c9c\u0ccd\u0c9c\u0cc6)-\u0cae\u0ca7\u0ccd\u0caf\u0cb0\u0cbe\u0ca4\u0ccd\u0cb0\u0cbf\u0cb2\u0cc0 \u0cb9\u0cc8\u0cb5\u0cc6\u0cb0\u0cb8\u0ccd\u0ca4\u0cc7\u0cb2\u0cbf (\u0cb6\u0cbe\u0c82\u0ca4\u0cbf \u0c95\u0ccd\u0cb0\u0cbe\u0c82\u0ca4\u0cbf)-\u0c95\u0cbe\u0caf\u0cbf\u0c95\u0cbe\u0caf\u0cbf \u0ca8\u0cc1\u0c97\u0ccd\u0c97\u0cc6\u0c95\u0cbe\u0caf\u0cbf \u0cae\u0cb9\u0cbf\u0cae\u0cc6\u0caf\u0cc7 (\u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc1)-\u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc7 \u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc7 (\u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc1)-\u0cb8\u0c82\u0c95\u0ccd\u0cb0\u0cbe\u0c82\u0ca4\u0cbf \u0cac\u0c82\u0ca4\u0cc1 \u0cb0\u0ca5\u0ccb\u0cb0\u0ca5\u0ccb (\u0cb9\u0cb3\u0ccd\u0cb3\u0cbf \u0cae\u0cc7\u0cb7\u0ccd\u0c9f\u0ccd\u0cb0\u0cc1)-\u0c93\u0cb9\u0ccb \u0cb5\u0cb8\u0c82\u0ca4 (\u0c97\u0ccb\u0caa\u0cbf\u0c95\u0cc3\u0cb7\u0ccd\u0ca3)-\u0c9a\u0ccb\u0cb0\u0cbf\u0c9a\u0ccb\u0cb0\u0cbf (\u0c97\u0ccb\u0caa\u0cbf\u0c95\u0cc3\u0cb7\u0ccd\u0ca3)-\u0c97\u0c97\u0ca8\u0ca6\u0cb2\u0cbf \u0cae\u0cb3\u0cc6\u0caf \u0ca6\u0cbf\u0ca8 (\u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0)-\u0c8f\u0ca8\u0cbe\u0caf\u0cbf\u0ca4\u0cc1 \u0ca8\u0ca8\u0c97\u0cc0\u0ca6\u0cbf\u0ca8 \u0c8f\u0ca8\u0cbe\u0caf\u0cbf\u0ca4\u0cc1 (\u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0)-\u0cac\u0cbf\u0ca6\u0ccd\u0ca6\u0cc6 \u0cac\u0cbf\u0ca6\u0ccd\u0ca6\u0cc6 \u0cac\u0cbe\u0ca4\u0ccd\u200c\u0cb0\u0cc2\u0cae\u0cb2\u0ccd\u0cb2\u0cbf (\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1)-\u0cae\u0cc1\u0ca6\u0ccd\u0ca6\u0cbe\u0ca1\u0cc6\u0c82\u0ca6\u0cbf\u0ca6\u0cc6 \u0cae\u0cb2\u0ccd\u0cb2\u0cbf\u0c97\u0cc6 \u0cb9\u0cc2 (\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1)-\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1 \u0ca8\u0cc0\u0ca8\u0cc1 (\u0c97\u0ca1\u0cbf\u0cac\u0cbf\u0ca1\u0cbf \u0c97\u0c82\u0ca1)-\u0c86\u0cb9\u0cbe \u0c93\u0cb9\u0ccb (\u0c85\u0ca3\u0ccd\u0ca3\u0caf\u0ccd\u0caf)-\u0cac\u0cc6\u0cc2\u0c82\u0cac\u0cc6 \u0cac\u0cc6\u0cc2\u0c82\u0cac\u0cc6 (\u0c85\u0ca3\u0ccd\u0ca3\u0caf\u0ccd\u0caf)-\u0c95\u0cbe\u0cae\u0cbe\u0ca8\u0cc1 \u0ca1\u0cbe\u0cb0\u0ccd\u0cb2\u0cbf\u0c82\u0c97\u0ccd\u200c \u0c85\u0caf\u0ccd\u0caf\u0ccb \u0c85\u0caf\u0ccd\u0caf\u0ccb (\u0c85\u0ca3\u0ccd\u0ca3\u0caf\u0ccd\u0caf)-\u0cb0\u0cbe\u0c97\u0cbf \u0cb9\u0cca\u0cb2\u0ca6\u0cbe\u0c97\u0cc6 \u0c96\u0cbe\u0cb2\u0cbf \u0c97\u0cc1\u0ca1\u0cbf\u0cb8\u0cb2\u0cc1 (\u0c85\u0ca3\u0ccd\u0ca3\u0caf\u0ccd\u0caf)-\u0c86\u0c95\u0cbe\u0cb6\u0ca6\u0cbe\u0c97\u0cc6 \u0caf\u0cbe\u0cb0\u0cca (\u0cb0\u0cbe\u0cae\u0cbe\u0c9a\u0cbe\u0cb0\u0cbf)-\u0c86\u0cb0\u0c82\u0cad \u0caa\u0ccd\u0cb0\u0cc7\u0cae\u0ca6\u0cbe\u0cb0\u0c82\u0cad (\u0cae\u0ca8\u0cc6\u0ca6\u0cc7\u0cb5\u0ccd\u0cb0\u0cc1)-\u0c85\u0caa\u0cb0\u0c82\u0c9c\u0cbf \u0c9a\u0cbf\u0ca8\u0ccd\u0ca8\u0cb5\u0ccb (\u0cae\u0ca8\u0ca6\u0cc7\u0cb5\u0ccd\u0cb0\u0cc1)-\u0ca8\u0ca8\u0ccd\u0ca8\u0cb5\u0cb3\u0cc1 \u0ca8\u0ca8\u0ccd\u0ca8\u0cb5\u0cb3\u0cc1 (\u0c9a\u0cbf\u0ca8\u0ccd\u0ca8)-\u0caa\u0ccd\u0cb0\u0cc7\u0cae\u0cbe\u0ca8\u0cc6 \u0ca8\u0ca8\u0ccd\u0ca8 \u0caa\u0ccd\u0cb0\u0cbe\u0ca3 (\u0c9c\u0cbe\u0ca3)-\u0caa\u0ccd\u0cb0\u0cc7\u0cae\u0cb2\u0ccb\u0c95\u0ca6 \u0caa\u0cbe\u0cb0\u0cbf\u0c9c\u0cbe\u0ca4\u0cb5\u0cc7 (\u0c9c\u0cbe\u0ca3)-\u0ca8\u0cbe\u0ca8\u0cc1 \u0caa\u0cc1\u0c9f\u0ccd\u0ca8\u0c82\u0c9c (\u0caa\u0cc1\u0c9f\u0ccd\u0ca8\u0c82\u0c9c)-\u0cac\u0c82\u0c97\u0cbe\u0cb0\u0ca6 \u0c97\u0cc6\u0cc2\u0c82\u0cac\u0cc6 \u0ca8\u0ca8\u0ccd\u0ca8 \u0cb9\u0cbe\u0ca1\u0cc1 \u0c95\u0cc7\u0cb3\u0cae\u0ccd\u0cae\u0cbe (\u0cb8\u0cbf\u0caa\u0cbe\u0caf\u0cbf)-\u0c93 \u0ca8\u0cb5\u0cbf\u0cb2\u0cc7 (\u0c95\u0cb2\u0cbe\u0cb5\u0cbf\u0ca6)-\u0caa\u0ccd\u0cb0\u0cc7\u0cae\u0cbe \u0caa\u0ccd\u0cb0\u0cc7\u0cae\u0cbe (\u0c95\u0cb2\u0cbe\u0cb5\u0cbf\u0ca6)-\u0c95\u0cc1\u0cb6\u0cb2\u0cb5\u0cc6 \u0c95\u0ccd\u0cb7\u0cc7\u0cae\u0cb5\u0cc7 (\u0caf\u0cbe\u0cb0\u0cc7 \u0ca8\u0cc0\u0ca8\u0cc1 \u0c9a\u0cc6\u0cb2\u0cc1\u0cb5\u0cc6)-\u0ca6\u0cbf\u0cb0\u0ccd\u200c\u0ca6\u0cbf\u0cb0\u0ccd\u200c \u0ca4\u0cbf\u0cb2\u0ccd\u0cb2\u0cbe\u0ca8 (\u0cae\u0cbe\u0c82\u0c97\u0cb2\u0ccd\u0caf\u0c82 \u0ca4\u0c82\u0ca4\u0cc1 \u0ca8\u0cbe\u0ca8\u0cc7\u0ca8)-\u0caa\u0ca6\u0caa\u0ca6 \u0cb8\u0cc7\u0cb0\u0cbf (\u0cae\u0cbe\u0c82\u0c97\u0cb2\u0ccd\u0caf\u0c82 \u0ca4\u0c82\u0ca4\u0cc1 \u0ca8\u0cbe\u0ca8\u0cc7\u0ca8)-\u0cb8\u0ccb\u0ca8\u0cc6 \u0cb8\u0ccb\u0ca8\u0cc6 (\u0caa\u0ccd\u0cb0\u0cc0\u0ca4\u0ccd\u0cb8\u0ccb\u0ca6\u0ccd\u200c \u0ca4\u0caa\u0ccd\u0caa\u0cbe)-\u0cac\u0c82\u0c97\u0cbe\u0cb0\u0ca6\u0cbf\u0c82\u0ca6 (\u0caa\u0ccd\u0cb0\u0cc0\u0ca4\u0ccd\u0cb8\u0ccb\u0ca6\u0ccd\u200c \u0ca4\u0caa\u0ccd\u0caa\u0cbe)-\u0c8e\u0cb2\u0ccd\u0cb2\u0ccb \u0c85\u0ca6\u0cc1 \u0c8e\u0cb2\u0ccd\u0cb2\u0ccb (\u0c95\u0ca8\u0cb8\u0cc1\u0c97\u0cbe\u0cb0)-\u0c9a\u0ccb\u0cb0\u0cbf\u0caf\u0cbe\u0c97\u0cbf\u0ca6 \u0ca8\u0ca8\u0ccd\u0ca8 \u0ca6\u0cbf\u0cb2\u0ccd\u200c (\u0caa\u0ccd\u0cb0\u0cc0\u0ca4\u0ccd\u0cb8\u0ccb\u0ca6\u0ccd\u200c \u0ca4\u0caa\u0ccd\u0caa\u0cbe)-\u0caf\u0cae\u0ccd\u0cae\u0cca \u0caf\u0cae\u0ccd\u0cae\u0cca\u00e0 \u0ca8\u0ccb\u0ca1\u0cc6\u00aa \u0ca8\u0ccb\u0ca1\u0cc6\u00aa (\u0cae\u0cb2\u0ccd\u0cb2)", "\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0cb8\u0ccb\u0cb2\u0ccb \u0cb9\u0cbe\u0ca1\u0cc1\u0c97\u0cb3\u0cc1-\u0cae\u0cc1\u0c82\u0ca6\u0cc6 \u0ca8\u0cc0 \u0cb9\u0ccb\u0ca6\u0cbe\u0c97 \u0cb9\u0cbf\u0c82\u0ca6\u0cc6 \u0ca8\u0cbe \u0cac\u0cb0\u0cc1\u0cb5\u0cc6 (\u0cb8\u0ccd\u0cb5\u0cbe\u0cad\u0cbf\u0cae\u0cbe\u0ca8)-\u0caf\u0cbe\u0cb0\u0cc6 \u0ca8\u0cc0\u0ca8\u0cc1 \u0cb0\u0ccb\u0c9c\u0cb9\u0cc2\u0cb5\u0cc7 (\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf)-\u0c95\u0cb0\u0cc1\u0ca8\u0cbe\u0ca1 \u0ca4\u0cbe\u0caf\u0cbf \u0cb8\u0ca6\u0cbe \u0c9a\u0cbf\u0ca8\u0ccd\u0cae\u0caf\u0cbf (\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf)-\u0caf\u0cbe\u0cb0\u0cc7 \u0ca8\u0cc0\u0ca8\u0cc1 \u0c9a\u0cc6\u0cb2\u0cc1\u0cb5\u0cc6 (\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0cb9\u0cc6\u0c82\u0ca1\u0ccd\u0ca4\u0cbf)-\u0c97\u0cc6\u0cb3\u0cc6\u0caf\u0cb0\u0cc6 \u0ca8\u0ca8\u0ccd\u0ca8 \u0c97\u0cc6\u0cb3\u0ca4\u0cbf\u0caf\u0cb0\u0cc6 (\u0caa\u0ccd\u0cb0\u0cc7\u0cae \u0cb2\u0ccb\u0c95)-\u0cae\u0cc2\u0cb0\u0cc1 \u0c95\u0cbe\u0cb8\u0cbf\u0ca8 \u0c95\u0cc1\u0ca6\u0cc1\u0cb0\u0cc6 (\u0c85\u0c82\u0c9c\u0ca6 \u0c97\u0c82\u0ca1\u0cc1)-\u0c95\u0cc1\u0ca1\u0cbf\u0caf\u0ccb\u0ca6\u0cc6 \u0ca8\u0ca8\u0ccd\u0ca8 \u0cb5\u0cc0\u0c95\u0cc6\u00b0\u0cb8\u0ccd\u0cb8\u0cc1 (\u0caf\u0cc1\u0ca6\u0ccd\u0ca7 \u0c95\u0cbe\u0c82\u0ca1)-\u0cb8\u0c82\u0c97\u0cc0\u0ca4\u0cb5\u0cc7 \u0ca8\u0ca8\u0ccd\u0ca8 \u0ca6\u0cc7\u0cb5\u0cb0\u0cc1 (\u0caf\u0cc1\u0c97\u0caa\u0cc1\u0cb0\u0cb7)-\u0caf\u0cbe\u0cb5\u0cc1\u0ca6\u0ccb \u0c88 \u0c97\u0cc6\u0cc2\u0c82\u0cac\u0cc6 \u0caf\u0cbe\u0cb5\u0cc1\u0ca6\u0ccb (\u0caf\u0cc1\u0c97\u0caa\u0cc1\u0cb0\u0cc1\u0cb7)-\u0cad\u0cc2\u0cb2\u0ccb\u0c95\u0cb5\u0cc6\u0cb2\u0ccd\u0cb2 \u0ca8\u0cbe\u0ca8\u0cc1 \u0cb8\u0cc1\u0ca4\u0ccd\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb8\u0cc1\u0ca4\u0ccd\u0ca4\u0cbf \u0cac\u0c82\u0ca6\u0cc6 (\u0caf\u0cc1\u0c97\u0caa\u0cc1\u0cb0\u0cc1\u0cb7)-\u0c95\u0cc7\u0cb3\u0cbf \u0caa\u0ccd\u0cb0\u0cc7\u0cae\u0cbf\u0c97\u0cb3\u0cc7 (\u0caf\u0cc1\u0c97\u0caa\u0cc1\u0cb0\u0cc1\u0cb7)-\u0cb8\u0cc1\u0c82\u0ca6\u0cb0\u0cbf \u0cb8\u0cc1\u0c82\u0ca6\u0cb0\u0cbf (\u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0)-\u0cad\u0cc2\u0ca4\u0cb5\u0cbf\u0cb2\u0ccd\u0cb2 \u0caa\u0cbf\u0cb6\u0cbe\u0c9a\u0cbf\u0caf\u0cbf\u0cb2\u0ccd\u0cb2 (\u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0)-\u0c85\u0cae\u0ccd\u0cae\u0caf\u0ccd\u0caf \u0c85\u0cae\u0ccd\u0cae\u0caf\u0ccd\u0caf \u0cac\u0cbe\u0cb0\u0cc7 (\u0c85\u0ca3\u0ccd\u0ca3\u0caf\u0ccd\u0caf)-\u0caf\u0cbe\u0cb0\u0cbf\u0cb5\u0cb3\u0cc1 \u0caf\u0cbe\u0cb0\u0cbf\u0cb5\u0cb3\u0cc1 (\u0cb0\u0cbe\u0cae\u0cbe\u0c9a\u0cbe\u0cb0\u0cbf)-\u0ca8\u0cae\u0ccd\u0cae\u0cc2\u0cb0 \u0caf\u0cc1\u0cb5\u0cb0\u0cbe\u0ca3\u0cbf (\u0cb0\u0cbe\u0cae\u0cbe\u0c9a\u0cbe\u0cb0\u0cbf)-\u0cb0\u0cbe\u0cae\u0c9a\u0cbe\u0cb0\u0cbf \u0cb9\u0cbe\u0ca1\u0cc1\u0cb5 (\u0cb0\u0cbe\u0cae\u0cbe\u0c9a\u0cbe\u0cb0\u0cbf)-\u0cac\u0cc1\u0cb0\u0cc1\u0ca1\u0cc6 \u0cac\u0cc1\u0cb0\u0cc1\u0ca1\u0cc6 (\u0cb0\u0cbe\u0cae\u0cbe\u0c9a\u0cbe\u0cb0\u0cbf)-\u0cb9\u0cbe\u0ca1\u0cc6\u0cc2\u0c82\u0ca6\u0cc1 \u0cb9\u0cbe\u0ca1\u0cac\u0cc7\u0c95\u0cb2\u0cc1 (\u0cb0\u0cb8\u0cbf\u0c95)-\u0c85\u0c82\u0cac\u0cb0\u0cb5\u0cc7\u0cb0\u0cbf \u0c85\u0c82\u0cac\u0cb0\u0cb5\u0cc7\u0cb0\u0cbf (\u0cb0\u0cb8\u0cbf\u0c95)-\u0cb9\u0cc7 \u0cb0\u0cc1\u0c95\u0ccd\u0c95\u0cae\u0ccd\u0cae\u0cbe (\u0cb8\u0cbf\u0caa\u0cbe\u0caf\u0cbf)-\u0caf\u0cbe\u0cb0\u0cbf\u0c97\u0cc6 \u0cac\u0cc7\u0c95\u0cc1 \u0c88 \u0cb2\u0ccb\u0c95 (\u0cb8\u0cbf\u0caa\u0cbe\u0caf\u0cbf)-\u0c9a\u0cbf\u0c9f\u0ccd\u0c9f\u0cc6\u0c97\u0cb3\u0cc7 \u0c9a\u0cbf\u0c9f\u0ccd\u0c9f\u0cc6\u0c97\u0cb3\u0cc7 (\u0cb8\u0cbf\u0caa\u0cbe\u0caf\u0cbf)-\u0cb9\u0cc2\u0cb5\u0cbe \u0cb0\u0ccb\u0c9c \u0cb9\u0cc2\u0cb5\u0cbe (\u0c95\u0cb2\u0cbe\u0cb5\u0cbf\u0ca6)-\u0ca6\u0cb8\u0cb0\u0cbe \u0c97\u0cc6\u0cc2\u0c82\u0cac\u0cc6 (\u0caa\u0cc1\u0c9f\u0ccd\u0ca8\u0c82\u0c9c)-\u0cac\u0cc1\u0cb2\u0ccd\u200c\u0cac\u0cc1\u0cb2\u0ccd\u200c\u0c95\u0cbf \u0c97\u0cbf\u0cb2\u0ccd\u200c\u0c97\u0cbf\u0cb2\u0ccd\u200c\u0c95\u0cbf \u0c9a\u0c82\u0ca6\u0ccd\u0cb0\u0cae\u0cc1\u0c96\u0cc0 (\u0caf\u0cbe\u0cb0\u0cc7 \u0ca8\u0cc0\u0ca8\u0cc1 \u0c9a\u0cc6\u0cb2\u0cc1\u0cb5\u0cc6)-\u0caf\u0cbe\u0cb0\u0cbf\u0cb5\u0ca8\u0cc1 \u0ca1\u0ccd\u0cb0\u0cc0\u0cae\u0ccd\u200c \u0cac\u0cbe\u0caf\u0ccd\u200c (\u0cae\u0cbe\u0c82\u0c97\u0cb2\u0ccd\u0caf\u0c82 \u0ca4\u0c82\u0ca4\u0cc1 \u0ca8\u0cbe\u0ca8\u0cc7\u0ca8)-\u0cac\u0ca3\u0ccd\u0ca3\u0cac\u0ca3\u0ccd\u0ca3\u0ca6\u0cbe \u0cb2\u0ccb\u0c95 (\u0c8f\u0c95\u0cbe\u0c82\u0c97\u0cbf)-\u0ca8\u0ca8\u0ccd\u0ca8\u0cbe\u0ca3\u0cc6 \u0c95\u0cc7\u0cb3\u0cc6 \u0ca8\u0ca8\u0ccd\u0ca8 \u0caa\u0ccd\u0cb0\u0cbe\u0ca3\u0cb5\u0cc7 (\u0c8f\u0c95\u0cbe\u0c82\u0c97\u0cbf)-\u0c92\u0ca8\u0ccd\u0cb8\u0ccd\u200c \u0c85\u0caa\u0cbe\u0ca8\u0ccd\u200c \u0c8e \u0c9f\u0cc8\u0cae\u0ccd\u200c (\u0c8f\u0c95\u0cbe\u0c82\u0c97\u0cbf)-\u0c95\u0cb0\u0cc1\u0ca8\u0cbe\u0ca1\u0cc7 \u0c95\u0cc8 \u0c9a\u0cbe\u0c9a\u0cbf\u0ca6\u0cc6 \u0ca8\u0ccb\u0ca1\u0cc6 (\u0cae\u0cb2\u0ccd\u0cb2)-\u0c95\u0ca8\u0cb8\u0cc1\u0c97\u0cbe\u0cb0\u0ca8 \u0c92\u0c82\u0ca6\u0cc1 \u0c95\u0cb5\u0ca8 \u0c95\u0cc7\u0cb3\u0cae\u0ccd\u0cae\u0cbe (\u0c93 \u0ca8\u0ca8\u0ccd\u0ca8 \u0ca8\u0cb2\u0ccd\u0cb2\u0cc6)-\u0c88 \u0caa\u0ccd\u0cb0\u0cc0\u0ca4\u0cbf\u0c97\u0cc7 \u0c95\u0ca3\u0ccd\u0ca3\u0cc1 \u0c87\u0cb2\u0ccd\u0cb2 (\u0c93 \u0ca8\u0ca8\u0ccd\u0ca8 \u0ca8\u0cb2\u0ccd\u0cb2\u0cc6)-\u0c92\u0cac\u0ccd\u0cac\u0ca8\u0cc6 \u0c92\u0cac\u0ccd\u0cac\u0ca8\u0cc6 \u0caf\u0c9c\u0cae\u0cbe\u0ca8 (\u0cb8\u0cbe\u0cb9\u0cc1\u0c95\u0cbe\u0cb0)-\u0c86\u0c9f \u0cb9\u0cc1\u0ca1\u0cc1\u0c97\u0cbe\u0c9f\u0cb5\u0ccb (\u0cb9\u0ca0\u0cb5\u0cbe\u0ca6\u0cbf)-\u0caf\u0cbe\u0cb0\u0cc1 \u0caf\u0cbe\u0cb0\u0cc1 (\u0cb9\u0ca0\u0cb5\u0cbe\u0ca6\u0cbf)-\u0caa\u0ccd\u0cb0\u0caa\u0c82\u0c9a\u0cb5\u0cc1 \u0c95\u0cbe\u0ca3\u0ca6\u0cc1 (\u0c85\u0caa\u0cc2\u0cb0\u0ccd\u0cb5)"], "title": "\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb8\u0c82\u0c97\u0cc0\u0ca4 \u0cb2\u0ccb\u0c95"},
{"url": "https://www.udayavani.com/kannada/news/balcony-sandalwood-news/299164/puttanna-kannada-directors-big-brother", "content": ["33 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf \u0cb9\u0ccb\u0ca6\u0cb5\u0cc1 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c9a\u0cbf\u0ca4\u0ccd\u0cb0\u0cb0\u0cb8\u0cbf\u0c95\u0cb0\u0ca8\u0ccd\u0ca8\u0cc1 \u0c85\u0c97\u0cb2\u0cbf. 1985\u0cb0 \u0c9c\u0cc2\u0ca8\u0ccd\u200c \u0c90\u0ca6\u0cb0\u0c82\u0ca6\u0cc1 \u0c85\u0cb5\u0cb0\u0cc1 \u0cb9\u0cc3\u0ca6\u0caf\u0cbe\u0c98\u0cbe\u0ca4\u0ca6\u0cbf\u0c82\u0ca6 \u0c95\u0cc6\u0cc2\u0ca8\u0cc6\u0caf\u0cc1\u0cb8\u0cbf\u0cb0\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0c88 \u0c9c\u0cc2\u0ca8\u0ccd\u200c\u0c97\u0cc6 \u0cb8\u0cb0\u0cbf\u0caf\u0cbe\u0c97\u0cbf 33 \u0cb5\u0cb0\u0ccd\u0cb7\u0c97\u0cb3\u0cc1. \u0c88 \u0cae\u0cc2\u0cb5\u0ca4\u0ccd\u0ca4\u0cc6\u0cb0\u0cc6\u0ca1\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0c85\u0ca6\u0cc6\u0cb7\u0ccd\u0c9f\u0cc1 \u0cac\u0cbe\u0cb0\u0cbf \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.", "\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0cb5\u0cbf\u0cb0\u0cc1\u0cb5\u0cb5\u0cb0\u0cc6\u0c97\u0cc2 \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0 \u0cb9\u0cc6\u0cb8\u0cb0\u0cbf\u0cb0\u0cc1\u0cb5\u0cb7\u0ccd\u0c9f\u0cc1 \u0c9b\u0cbe\u0caa\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0c92\u0ca4\u0ccd\u0ca4\u0cbf\u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc2 \u0c85\u0cb7\u0ccd\u0c9f\u0cc7. \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0c97\u0cb3, \u0ca4\u0cc6\u0cb0\u0cc6\u0c97\u0cc6 \u0ca4\u0c82\u0ca6 \u0caa\u0cbe\u0ca4\u0ccd\u0cb0\u0c97\u0cb3, \u0cac\u0cc6\u0cb3\u0c95\u0cbf\u0c97\u0cc6 \u0ca4\u0c82\u0ca6 \u0c95\u0cb2\u0cbe\u0cb5\u0cbf\u0ca6\u0cb0, \u0c87\u0c82\u0ca6\u0cbf\u0c97\u0cc2 \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0c97\u0cbf\u0cb0\u0cc1\u0cb5 \u0cb9\u0cbe\u0ca1\u0cc1\u0c97\u0cb3 \u0cac\u0c97\u0ccd\u0c97\u0cc6 \u0caf\u0cbe\u0cb5\u0cbe\u0c97\u0cb2\u0cc2 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6.", "\u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb0 \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0cb8\u0ca6\u0cbe \u0cb9\u0cb8\u0cbf\u0cb0\u0cbe\u0c97\u0cbf\u0cb0\u0cc1\u0cb5 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cc1\u0cb0\u0cbf\u0ca4\u0cc1 \u0cac\u0cb0\u0cc6\u0caf\u0cc1\u0cb5\u0cc1\u0ca6\u0cc7\u0ca8\u0cc1, \u0ca4\u0cbf\u0cb3\u0cbf\u0cb8\u0cc1\u0cb5\u0cc1\u0ca6\u0cc7\u0ca8\u0cc1 \u0c8e\u0c82\u0ca6\u0cc1 \u0cb9\u0cc1\u0ca1\u0cc1\u0c95\u0cb9\u0cca\u0cb0\u0c9f\u0cb0\u0cc6 \u0cb2\u0cc6\u0c95\u0ccd\u0c95\u0cb5\u0cbf\u0cb2\u0ccd\u0cb2\u0ca6\u0cb7\u0ccd\u0c9f\u0cc1 \u0cb5\u0cbf\u0cb7\u0caf \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6. \u0ca6\u0cbf\u0c97\u0ccd\u0c97\u0c9c \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cac\u0cbf.\u0c86\u0cb0\u0ccd\u200c. \u0caa\u0c82\u0ca4\u0cc1\u0cb2\u0cc1 \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb8\u0cb9\u0cbe\u0caf\u0c95\u0ca8\u0cbe\u0c97\u0cbf \u0cb5\u0cc3\u0ca4\u0ccd\u0ca4\u0cbf \u0c9c\u0cc0\u0cb5\u0ca8 \u0cb6\u0cc1\u0cb0\u0cc1 \u0cae\u0cbe\u0ca1\u0cbf, \u0c86 \u0ca8\u0c82\u0ca4\u0cb0 \u0ca4\u0cbe\u0cb5\u0cc7 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf \u0c85\u0cb5\u0cb0\u0cc1 \u0cac\u0cc6\u0cb3\u0cc6\u0ca6\u0cc1 \u0cac\u0c82\u0ca6 \u0cb0\u0cc0\u0ca4\u0cbf, \u0c86 \u0ca8\u0c82\u0ca4\u0cb0 \u0c85\u0cb5\u0cb0 \u0c95\u0cb7\u0ccd\u0c9f-\u0cb8\u0cc1\u0c96\u0ca6, \u0cb8\u0cbe\u0ca7\u0ca8\u0cc6, \u0cb5\u0cc7\u0ca6\u0ca8\u0cc6 \u0cae\u0ca4\u0ccd\u0ca4\u0cc1 \u0cb5\u0cbf\u0cb5\u0cbe\u0ca6\u0ca6 \u0c9c\u0cc0\u0cb5\u0ca8\u0ca6 \u0cac\u0c97\u0ccd\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0cb0\u0cc6\u0caf\u0cac\u0cb9\u0cc1\u0ca6\u0cc1.", "\u0c86\u0ca6\u0cb0\u0cc6, \u0c85\u0ca6\u0cc6\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf \u0c8e\u0ca6\u0ccd\u0ca6\u0cc1 \u0ca8\u0cbf\u0cb2\u0ccd\u0cb2\u0cac\u0cc7\u0c95\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb9\u0cbe\u0c97\u0cc2 \u0cb8\u0cbe\u0ca7\u0ca8\u0cc6\u0c97\u0cb3\u0cc1. \u0cb9\u0cbe\u0c97\u0cbe\u0c97\u0cbf \u0c88 \u0cb2\u0cc7\u0c96\u0ca8\u0ca6\u0cb2\u0ccd\u0cb2\u0cbf \u0cae\u0cbf\u0c95\u0ccd\u0c95\u0cc6\u0cb2\u0ccd\u0cb2\u0cbe \u0cb5\u0cbf\u0cb7\u0caf\u0c97\u0cb3\u0cbf\u0c97\u0cbf\u0c82\u0ca4, \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1, \u0caa\u0cb0\u0cbf\u0c9a\u0caf\u0cbf\u0cb8\u0cbf\u0ca6 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cae\u0ca4\u0ccd\u0ca4\u0cc1 \u0c85\u0ca6\u0cc6\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf\u0ca8 \u0c85\u0cae\u0cb0 \u0cb9\u0cbe\u0ca1\u0cc1\u0c97\u0cb3 \u0cac\u0c97\u0ccd\u0c97\u0cc6 \u0c97\u0cae\u0ca8\u0cb9\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1 24 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2; 37 \u0c9a\u0cbf\u0ca4\u0ccd\u0cb0\u0c97\u0cb3\u0cc1:\u00a0\u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0\u0cc1 \u0ca4\u0cae\u0ccd\u0cae \u0c9c\u0cc0\u0cb5\u0cbf\u0ca4\u0cbe\u0cb5\u0ca7\u0cbf\u0caf\u0cb2\u0ccd\u0cb2\u0cbf 24 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0cc1 \u0ca4\u0cae\u0ccd\u0cae \u0c8e\u0cb0\u0ca1\u0cc1 \u0ca6\u0cb6\u0c95\u0c97\u0cb3 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9c\u0cc0\u0cb5\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1 \u0c92\u0c9f\u0ccd\u0c9f\u0cc1 37 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c8e\u0c82\u0ca6\u0cc1 \u0cac\u0cb9\u0cb3\u0cb7\u0ccd\u0c9f\u0cc1 \u0c9c\u0ca8\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0c88 \u0caa\u0cc8\u0c95\u0cbf \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf 24 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cb0\u0cc6, \u0ca4\u0cae\u0cbf\u0cb3\u0cc1, \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf \u0cae\u0ca4\u0ccd\u0ca4\u0cc1 \u0cae\u0cb2\u0caf\u0cbe\u0cb3\u0c82\u0ca8\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 13 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0caa\u0c82\u0c9a\u0cad\u0cbe\u0cb7\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \"\u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1' 1967\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6\u0cb0\u0cc2, \u0c85\u0ca6\u0c95\u0ccd\u0c95\u0cbf\u0c82\u0ca4 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0cae\u0cc1\u0c82\u0c9a\u0cc6\u0caf\u0cc7 \u0c85\u0cb5\u0cb0\u0cc1 \u0cae\u0cb2\u0caf\u0cbe\u0cb3\u0c82\u0ca8\u0cb2\u0ccd\u0cb2\u0cbf \"\u0cb8\u0ccd\u0c95\u0cc2\u0cb2\u0ccd\u200c \u0cae\u0cbe\u0cb8\u0ccd\u0c9f\u0cb0\u0ccd\u200c' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c86 \u0ca8\u0c82\u0ca4\u0cb0 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb5\u0cbe\u0caa\u0cb8\u0ccd\u0cb8\u0cbe\u0c97\u0cbf, \u0c95\u0cb2\u0ccd\u0caa\u0ca8\u0cbe \u0c85\u0cad\u0cbf\u0ca8\u0caf\u0ca6 \"\u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cb0\u0cc1. \u0c88 \u0c9a\u0cbf\u0ca4\u0ccd\u0cb0 1967\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0caf\u0cbf\u0ca4\u0cc1.", "\u0cae\u0cb0\u0cc1 \u0cb5\u0cb0\u0ccd\u0cb7 \"\u0cb8\u0cbe\u0cb5\u0cbf\u0cb0 \u0cae\u0cc6\u0c9f\u0ccd\u0c9f\u0cbf\u0cb2\u0cc1' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cb0\u0cc2, \u0c86 \u0c9a\u0cbf\u0ca4\u0ccd\u0cb0 \u0c95\u0cbe\u0cb0\u0ca3\u0cbe\u0c82\u0ca4\u0cb0\u0c97\u0cb3\u0cbf\u0c82\u0ca6 \u0ca8\u0cbf\u0c82\u0ca4\u0cc1, 30 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0caf\u0cbf\u0ca4\u0cc1. \u0cae\u0ca4\u0ccd\u0ca4\u0cc6 1969\u0cb0\u0cb2\u0ccd\u0cb2\u0cbf \"\u0cae\u0cb2\u0ccd\u0cb2\u0cae\u0ccd\u0cae\u0ca8 \u0caa\u0cb5\u0cbe\u0ca1' \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \u0cb6\u0cc1\u0cb0\u0cc1\u0cb5\u0cbe\u0ca6 \u0c85\u0cb5\u0cb0 \u0caa\u0ccd\u0cb0\u0caf\u0cbe\u0ca3, 1985\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \"\u0cae\u0cb8\u0ca3\u0ca6 \u0cb9\u0cc2' \u0c9a\u0cbf\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cbf\u0ca4\u0cc1. \u0c88 \u0cae\u0ca7\u0ccd\u0caf\u0cc6, \"\u0c95\u0caa\u0ccd\u0caa\u0cc1 \u0cac\u0cbf\u0cb3\u0cc1\u0caa\u0cc1', \"\u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6', \"\u0c95\u0cb0\u0cc1\u0cb3\u0cbf\u0ca8 \u0c95\u0cb0\u0cc6', \"\u0cb6\u0cb0\u0caa\u0c82\u0c9c\u0cb0',", "\"\u0cb8\u0cbe\u0c95\u0ccd\u0cb7\u0cbe\u0ca4\u0ccd\u0c95\u0cbe\u0cb0', \"\u0ca8\u0cbe\u0c97\u0cb0\u0cb9\u0cbe\u0cb5\u0cc1' \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6', \"\u0c89\u0caa\u0cbe\u0cb8\u0ca8\u0cc6', \"\u0cb6\u0cc1\u0cad\u0cae\u0c82\u0c97\u0cb3', \"\u0cac\u0cbf\u0cb3\u0cc0 \u0cb9\u0cc6\u0c82\u0ca1\u0ccd\u0ca4\u0cbf', \"\u0c95\u0ca5\u0cbe \u0cb8\u0c82\u0c97\u0cae', \"\u0c95\u0cbe\u0cb2\u0cc7\u0c9c\u0cc1 \u0cb0\u0c82\u0c97', \"\u0cab\u200c\u0cb2\u0cbf\u0ca4\u0cbe\u0c82\u0cb6', \"\u0caa\u0ca1\u0cc1\u0cb5\u0cbe\u0cb0\u0cb3\u0ccd\u0cb3\u0cbf \u0caa\u0cbe\u0c82\u0ca1\u0cb5\u0cb0\u0cc1', \"\u0ca7\u0cb0\u0ccd\u0cae\u0cb8\u0cc6\u0cb0\u0cc6', \"\u0cb0\u0c82\u0c97\u0ca8\u0cbe\u0caf\u0c95\u0cbf', \"\u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0', \"\u0ca7\u0cb0\u0ca3\u0cbf \u0cae\u0c82\u0ca1\u0cb2 \u0cae\u0ca7\u0ccd\u0caf\u0ca6\u0cc6\u0cc2\u0cb3\u0c97\u0cc6', \"\u0c85\u0cae\u0cc3\u0ca4 \u0c98\u0cb3\u0cbf\u0c97\u0cc6' \u0cae\u0ca4\u0ccd\u0ca4\u0cc1 \"\u0c8b\u0ca3 \u0cae\u0cc1\u0c95\u0ccd\u0ca4\u0cb3\u0cc1' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cbf\u0cb5\u0cc6.", "\u0c87\u0ca8\u0ccd\u0ca8\u0cc1 \u0cae\u0cb2\u0caf\u0cbe\u0cb3\u0c82\u0ca8\u0cb2\u0ccd\u0cb2\u0cbf \"\u0cb8\u0ccd\u0c95\u0cc2\u0cb2\u0ccd\u200c \u0cae\u0cbe\u0cb8\u0ccd\u0c9f\u0cb0\u0ccd\u200c', \"\u0c95\u0cb3\u0c82\u0c9c\u0cc1 \u0c95\u0cbf\u0c9f\u0ccd\u0caf \u0ca4\u0c82\u0c97\u0c82', \"\u0c9a\u0cc7\u0c9f\u0ca4\u0ccd\u0ca4\u0cbf', \"\u0caa\u0cc2\u0c9a\u0cbf\u0c95\u0ca3\u0ccd\u0ca3\u0cbf', \"\u0cae\u0cc7\u0caf\u0cb0\u0ccd\u200c \u0ca8\u0cbe\u0caf\u0cb0\u0ccd\u200c', \"\u0cb8\u0ccd\u0cb5\u0caa\u0ccd\u0ca8\u0cad\u0cc2\u0cae\u0cbf' \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cb0\u0cc6, \u0ca4\u0cc6\u0cb2\u0cc1\u0c97\u0cc1 \u0cae\u0ca4\u0ccd\u0ca4\u0cc1 \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0ca4\u0cb2\u0cbe \u0cae\u0cc2\u0cb0\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cbf \"\u0caa\u0c95\u0ccd\u0c95\u0cb2\u0ccb\u0cac\u0cb2\u0ccd\u0cb2\u0cc6\u0c82', \"\u0caa\u0cbe\u0cb2 \u0cae\u0ca8\u0cb8\u0cb2\u0cc1', \"\u0c87\u0ca6\u0ccd\u0ca6\u0cb0\u0cc1 \u0c85\u0cae\u0ccd\u0cae\u0cbe\u0caf\u0cbf\u0cb2\u0cc1' \u0c9a\u0cbf\u0ca4\u0ccd\u0cb0\u0c97\u0cb3\u0cbe\u0ca6\u0cb0\u0cc6, \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \"\u0c9f\u0cc0\u0c9a\u0cb0\u0cae\u0ccd\u0cae', \u0c9c\u0cc6\u0cae\u0cbf\u0ca8\u0cbf \u0c97\u0ca3\u0cc7\u0cb6\u0ca8\u0ccd\u200c \u0c85\u0cad\u0cbf\u0ca8\u0caf\u0ca6 \"\u0cb8\u0cc1\u0ca1\u0cc1\u0cb0\u0cc1\u0c82 \u0cb8\u0cc1\u0cb0\u0cbe\u0cb5\u0cb3\u0cbf\u0caf\u0cc1\u0c82', \"\u0c87\u0cb0\u0cc1\u0cb3\u0cc1\u0c82 \u0cb5\u0cb3\u0cbf\u0caf\u0cc1\u0c82' \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca4\u0cbe\u0cb5\u0cc7 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \"\u0ca8\u0cbe\u0c97\u0cb0\u0cb9\u0cbe\u0cb5\u0cc1' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \"\u0c9d\u0cb9\u0ccd\u0cb0\u0cc0\u0cb2\u0cbe \u0c87\u0ca8\u0ccd\u0cb8\u0cbe\u0ca8\u0ccd\u200c' \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1 \u0cac\u0cb9\u0cc1\u0caa\u0cbe\u0cb2\u0cc1 \u0cb8\u0cbe\u0cb9\u0cbf\u0ca4\u0ccd\u0caf\u0cbe\u0ca7\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cc1:\u00a0\u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0c85\u0ca4\u0cc0 \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0ca6\u0c82\u0cac\u0cb0\u0cbf \u0c86\u0ca7\u0cbe\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc1 \u0caf\u0cbe\u0cb0\u0cc1 \u0c8e\u0c82\u0ca6\u0cb0\u0cc6, \u0cae\u0cca\u0ca6\u0cb2\u0cc1 \u0cac\u0cb0\u0cc1\u0cb5 \u0cb9\u0cc6\u0cb8\u0cb0\u0cc1 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c. \u0c85\u0cb5\u0cb0\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0cb0\u0cc1\u0cb5 24 \u0c9a\u0cbf\u0ca4\u0ccd\u0cb0\u0c97\u0cb3 \u0caa\u0cc8\u0c95\u0cbf 18 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0ca3\u0ccd\u0ca3 \u0c95\u0ca5\u0cc6 \u0cae\u0ca4\u0ccd\u0ca4\u0cc1 \u0c95\u0cbe\u0ca6\u0c82\u0cac\u0cb0\u0cbf \u0c86\u0ca7\u0cbe\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cc6\u0c82\u0cac\u0cc1\u0ca6\u0cc1 \u0c97\u0cae\u0ca8\u0cbe\u0cb0\u0ccd\u0cb9. \u0c85\u0cb5\u0cb0\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \"\u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1'\u0cb5\u0cc2 \u0c95\u0cbe\u0ca6\u0c82\u0cac\u0cb0\u0cbf\u0caf\u0cbe\u0ca7\u0cbe\u0cb0\u0cbf\u0ca4 \u0c9a\u0cbf\u0ca4\u0ccd\u0cb0. \u0c95\u0cc6\u0cc2\u0ca8\u0cc6\u0caf \u0c9a\u0cbf\u0ca4\u0ccd\u0cb0 \"\u0cae\u0cb8\u0ca3\u0ca6 \u0cb9\u0cc2' \u0cb8\u0cb9 \u0c95\u0cbe\u0ca6\u0c82\u0cac\u0cb0\u0cbf \u0c86\u0ca7\u0cbe\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0cae\u0ca7\u0ccd\u0caf\u0cc6 \u0c85\u0cb5\u0cb0 \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c95\u0cbe\u0ca6\u0c82\u0cac\u0cb0\u0cbf \u0c86\u0ca7\u0cbe\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cbe\u0c97\u0cbf\u0ca6\u0ccd\u0ca6\u0cb5\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0ccb\u0ca3 \u0cac\u0ca8\u0ccd\u0ca8\u0cbf.", "* \u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1 - \u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0c85\u0cb5\u0cb0 \"\u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1' \u0c95\u0cbe\u0ca6\u0c82\u0cac\u0cb0\u0cbf* \u0cae\u0cb2\u0ccd\u0cb2\u0cae\u0ccd\u0cae\u0ca8 \u0caa\u0cb5\u0cbe\u0ca1 - \u0cac\u0cbf. \u0caa\u0cc1\u0c9f\u0ccd\u0c9f\u0cb8\u0ccd\u0cb5\u0cbe\u0cae\u0caf\u0ccd\u0caf\u0ca8\u0cb5\u0cb0 \"\u0cae\u0cb2\u0ccd\u0cb2\u0cae\u0ccd\u0cae\u0ca8 \u0caa\u0cb5\u0cbe\u0ca1' \u0c95\u0cbe\u0ca6\u0c82\u0cac\u0cb0\u0cbf* \u0c95\u0caa\u0ccd\u0caa\u0cc1 \u0cac\u0cbf\u0cb3\u0cc1\u0caa\u0cc1 - \u0c86\u0cb0\u0ccd\u0caf\u0cbe\u0c82\u0cad \u0caa\u0c9f\u0ccd\u0c9f\u0cbe\u0cad\u0cbf \u0c85\u0cb5\u0cb0 \"\u0c95\u0caa\u0ccd\u0caa\u0cc1 \u0cac\u0cbf\u0cb3\u0cc1\u0caa\u0cc1' \u0c95\u0cbe\u0ca6\u0c82\u0cac\u0cb0\u0cbf* \u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6 - \u0c8e\u0c82.\u0c95\u0cc6. \u0c87\u0c82\u0ca6\u0cbf\u0cb0\u0cbe \u0c85\u0cb5\u0cb0 \"\u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6' \u0c95\u0cbe\u0ca6\u0c82\u0cac\u0cb0\u0cbf* \u0cb6\u0cb0\u0caa\u0c82\u0c9c\u0cb0 - \u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0c85\u0cb5\u0cb0 \"\u0cb6\u0cb0\u0caa\u0c82\u0c9c\u0cb0' \u0c95\u0cbe\u0ca6\u0c82\u0cac\u0cb0\u0cbf* \u0ca8\u0cbe\u0c97\u0cb0\u0cb9\u0cbe\u0cb5\u0cc1 - \u0ca4.\u0cb0\u0cbe. \u0cb8\u0cc1\u0cac\u0ccd\u0cac\u0cb0\u0cbe\u0cb5\u0ccd\u200c \u0c85\u0cb5\u0cb0 \"\u0cb8\u0cb0\u0ccd\u0caa \u0cae\u0ca4\u0ccd\u0cb8\u0cb0', \"\u0c8e\u0cb0\u0ca1\u0cc1 \u0cb9\u0cc6\u0ca3\u0ccd\u0ca3\u0cc1 \u0c92\u0c82\u0ca6\u0cc1 \u0c97\u0c82\u0ca1\u0cc1' \u0cae\u0ca4\u0ccd\u0ca4\u0cc1 \"\u0ca8\u0cbe\u0c97\u0cb0\u0cb9\u0cbe\u0cb5\u0cc1' \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0cc1* \u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6 - \u0cad\u0cbe\u0cb0\u0ca4\u0cc0\u0cb8\u0cc1\u0ca4 \u0c85\u0cb5\u0cb0 \"\u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6' \u0c95\u0cbe\u0ca6\u0c82\u0cac\u0cb0\u0cbf* \u0c89\u0caa\u0cbe\u0cb8\u0ca8\u0cc6 - \u0ca6\u0cc7\u0cb5\u0c95\u0cc0 \u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0 \"\u0c89\u0caa\u0cbe\u0cb8\u0ca8\u0cc6' \u0c95\u0cbe\u0ca6\u0c82\u0cac\u0cb0\u0cbf* \u0cb6\u0cc1\u0cad\u0cae\u0c82\u0c97\u0cb3 - \u0cb5\u0cbe\u0ca3\u0cbf \u0c85\u0cb5\u0cb0 \u0c85\u0ca6\u0cc7 \u0cb9\u0cc6\u0cb8\u0cb0\u0cbf\u0ca8 \u0c95\u0cbe\u0ca6\u0c82\u0cac\u0cb0\u0cbf* \u0cac\u0cbf\u0cb3\u0cc0 \u0cb9\u0cc6\u0c82\u0ca1\u0ccd\u0ca4\u0cbf - \u0cae.\u0ca8. \u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0 \u0c85\u0ca6\u0cc7 \u0cb9\u0cc6\u0cb8\u0cb0\u0cbf\u0ca8 \u0c95\u0cbe\u0ca6\u0c82\u0cac\u0cb0\u0cbf* \u0c95\u0ca5\u0cbe \u0cb8\u0c82\u0c97\u0cae - \u0ca1\u0cbe. \u0cb5\u0cc0\u0ca3\u0cbe \u0cb6\u0cbe\u0c82\u0ca4\u0cc7\u0cb6\u0ccd\u0cb5\u0cb0 \u0c85\u0cb5\u0cb0 \"\u0c85\u0ca4\u0cbf\u0ca5\u0cbf', \u0c88\u0cb6\u0ccd\u0cb5\u0cb0\u0c9a\u0c82\u0ca6\u0ccd\u0cb0 \u0c85\u0cb5\u0cb0 \"\u0cae\u0cc1\u0ca8\u0cbf\u0ca4\u0cbe\u0caf\u0cbf' \u0cae\u0ca4\u0ccd\u0ca4\u0cc1 \u0ca1\u0cbe \u0c97\u0cbf\u0cb0\u0ca1\u0ccd\u0ca1\u0cbf \u0c97\u0ccb\u0cb5\u0cbf\u0c82\u0ca6\u0cb0\u0cbe\u0c9c\u0cc1 \u0c85\u0cb5\u0cb0 \"\u0cb9\u0c82\u0c97\u0cc1' * \u0c8e\u0c82\u0cac \u0cae\u0cc2\u0cb0\u0cc1 \u0cb8\u0ca3\u0ccd\u0ca3 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cbf \u0cae\u0cbe\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1* \u0c95\u0cbe\u0cb2\u0cc7\u0c9c\u0cc1 \u0cb0\u0c82\u0c97 - \u0cac\u0cbf.\u0c9c\u0cbf.\u0c8e\u0cb2\u0ccd\u200c. \u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \"\u0c95\u0cbe\u0cb2\u0cc7\u0c9c\u0cc1 \u0cb0\u0c82\u0c97' \u0c95\u0cbe\u0ca6\u0c82\u0cac\u0cb0\u0cbf* \u0cab\u200c\u0cb2\u0cbf\u0ca4\u0cbe\u0c82\u0cb6 - \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8 \u0c95\u0cc1\u0cb2\u0c95\u0cb0\u0ccd\u0ca3\u0cbf \u0c85\u0cb5\u0cb0 \"\u0cab\u200c\u0cb2\u0cbf\u0ca4\u0cbe\u0c82\u0cb6' \u0c8e\u0c82\u0cac \u0cb8\u0ca3\u0ccd\u0ca3 \u0c95\u0ca5\u0cc6* \u0ca7\u0cb0\u0ccd\u0cae\u0cb8\u0cc6\u0cb0\u0cc6 - \u0c9c\u0ca1\u0cad\u0cb0\u0ca4 \u0c85\u0cb5\u0cb0 \"\u0ca7\u0cb0\u0ccd\u0cae\u0cb8\u0cc6\u0cb0\u0cc6' \u0c95\u0cbe\u0ca6\u0c82\u0cac\u0cb0\u0cbf* \u0cb0\u0c82\u0c97\u0ca8\u0cbe\u0caf\u0c95\u0cbf - \u0c85\u0cb6\u0ccd\u0cb5\u0ca4\u0ccd\u0ca5 \u0c85\u0cb5\u0cb0 \"\u0cb0\u0c82\u0c97\u0ca8\u0cbe\u0caf\u0c95\u0cbf' \u0c95\u0cbe\u0ca6\u0c82\u0cac\u0cb0\u0cbf* \u0c85\u0cae\u0cc3\u0ca4 \u0c98\u0cb3\u0cbf\u0c97\u0cc6 - \u00a0\u0ca1\u0cbe. \u0ca6\u0cc6\u0cc2\u0ca1\u0ccd\u0ca1\u0cc7\u0cb0\u0cbf \u0cb5\u0cc6\u0c82\u0c95\u0c9f\u0cb0\u0cbe\u0cb5\u0ccd\u200c \u0c85\u0cb5\u0cb0 \"\u0c85\u0cb5\u0ca7\u0cbe\u0ca8' \u0c95\u0cbe\u0ca6\u0c82\u0cac\u0cb0\u0cbf* \u0c8b\u0ca3\u0cae\u0cc1\u0c95\u0ccd\u0ca4\u0cb3\u0cc1 - \u0ca1\u0cbe. \u0c85\u0ca8\u0cc1\u0caa\u0cae\u0cbe \u0ca8\u0cbf\u0cb0\u0c82\u0c9c\u0ca8 \u0c85\u0cb5\u0cb0 \"\u0c8b\u0ca3' \u0c95\u0cbe\u0ca6\u0c82\u0cac\u0cb0\u0cbf* \u0cae\u0cb8\u0ca3\u0ca6 \u0cb9\u0cc2\u0cb5\u0cc1 - \u0ca4.\u0cb0\u0cbe.\u0cb8\u0cc1 \u0c85\u0cb5\u0cb0 \u0c85\u0ca6\u0cc7 \u0cb9\u0cc6\u0cb8\u0cb0\u0cbf\u0ca8 \u0c95\u0cbe\u0ca6\u0c82\u0cac\u0cb0\u0cbf", "\u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0\u0cbf\u0c82\u0ca6 \u0caa\u0cb0\u0cbf\u0c9a\u0caf\u0cbf\u0cb8\u0cb2\u0ccd\u0caa\u0c9f\u0ccd\u0c9f \u0c95\u0cb2\u0cbe\u0cb5\u0cbf\u0ca6\u0cb0\u0cc1:\u00a0\u0cb5\u0c9c\u0ccd\u0cb0\u0cae\u0cc1\u0ca8\u0cbf (\u0cb8\u0cbe\u0cb5\u0cbf\u0cb0 \u0cae\u0cc6\u0c9f\u0ccd\u0c9f\u0cbf\u0cb2\u0cc1), \u0c86\u0cb0\u0ca4\u0cbf (\u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6), \u0cb8\u0cc1\u0c82\u0ca6\u0cb0\u0c95\u0cc3\u0cb7\u0ccd\u0ca3 \u0c85\u0cb0\u0cb8\u0ccd\u200c (\u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6), \u0c85\u0c82\u0cac\u0cb0\u0cc0\u0cb6\u0ccd\u200c (\u0ca8\u0cbe\u0c97\u0cb0\u0cb9\u0cbe\u0cb5\u0cc1), \u0ca7\u0cc0\u0cb0\u0cc7\u0c82\u0ca6\u0ccd\u0cb0 \u0c97\u0ccb\u0caa\u0cbe\u0cb2\u0ccd\u200c (\u0ca8\u0cbe\u0c97\u0cb0\u0cb9\u0cbe\u0cb5\u0cc1), \u0cb8\u0cc0\u0ca4\u0cbe\u0cb0\u0cbe\u0c82 (\u0c89\u0caa\u0cbe\u0cb8\u0ca8\u0cc6), \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c (\u0c95\u0ca5\u0cbe \u0cb8\u0c82\u0c97\u0cae - \u0cae\u0cc1\u0ca8\u0cbf\u0ca4\u0cbe\u0caf\u0cbf), \u0c9c\u0cc8\u0c9c\u0c97\u0ca6\u0cc0\u0cb6\u0ccd\u200c (\u0cab\u200c\u0cb2\u0cbf\u0ca4\u0cbe\u0c82\u0cb6), \u0caa\u0ca6\u0ccd\u0cae\u0cbe \u0cb5\u0cbe\u0cb8\u0c82\u0ca4\u0cbf (\u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0), \u0cb6\u0ccd\u0cb0\u0cc0\u0ca7\u0cb0\u0ccd\u200c (\u0c85\u0cae\u0cc3\u0ca4 \u0c98\u0cb3\u0cbf\u0c97\u0cc6) \u0cae\u0ca4\u0ccd\u0ca4\u0cc1 \u0c85\u0caa\u0cb0\u0ccd\u0ca3 (\u0cae\u0cb8\u0ca3\u0ca6 \u0cb9\u0cc2\u0cb5\u0cc1). \u0c87\u0cb7\u0ccd\u0c9f\u0cc7 \u0c9c\u0ca8\u0cb0\u0cb2\u0ccd\u0cb2, \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cae\u0cc1\u0c82\u0c9a\u0cc6\u0caf\u0cc7 \u0cac\u0c82\u0ca6\u0cc1, \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0\u0cbf\u0c82\u0ca6 \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cbf\u0ca6 \u0c87\u0ca8\u0ccd\u0ca8\u0cc2 \u0cb9\u0cb2\u0cb5\u0cc1 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c, \u0cb0\u0cbe\u0cae\u0c95\u0cc3\u0cb7\u0ccd\u0ca3, \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c, \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c, \u0c85\u0cb6\u0ccb\u0c95\u0ccd\u200c \u0cae\u0cc1\u0c82\u0ca4\u0cbe\u0ca6 \u0cb9\u0cb2\u0cb5\u0cc1 \u0c95\u0cb2\u0cbe\u0cb5\u0cbf\u0ca6\u0cb0\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0cb9\u0cc6\u0cb8\u0cb0\u0cbf\u0cb8\u0cac\u0cb9\u0cc1\u0ca6\u0cc1.", "\u0cb9\u0cbf\u0c9f\u0ccd\u0cb8\u0ccd\u200c \u0c86\u0cab\u0ccd \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca3\u0c97\u0cbe\u0cb2\u0ccd\u200c:\u00a0\u0cac\u0cb9\u0cc1\u0cb6\u0c83 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0\u0cb7\u0ccd\u0c9f\u0cc1 \u0cb8\u0cbe\u0cb9\u0cbf\u0ca4\u0ccd\u0caf, \u0cb8\u0c82\u0c97\u0cc0\u0ca4 \u0cae\u0ca4\u0ccd\u0ca4\u0cc1 \u0cb9\u0cbe\u0ca1\u0cc1\u0c97\u0cb3\u0cbf\u0c97\u0cc6 \u0caa\u0ccd\u0cb0\u0cbe\u0cae\u0cc1\u0c96\u0ccd\u0caf\u0ca4\u0cc6 \u0c95\u0cc6\u0cc2\u0c9f\u0ccd\u0c9f \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb5\u0cbf\u0cb0\u0cb3 \u0c8e\u0c82\u0ca6\u0cc7 \u0cb9\u0cc7\u0cb3\u0cac\u0cc7\u0c95\u0cc1. \"\u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1' \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \"\u0cae\u0cb8\u0ca3\u0ca6 \u0cb9\u0cc2\u0cb5\u0cc1'\u0cb5\u0cb0\u0cc6\u0c97\u0cc2 \u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb9\u0cb2\u0cb5\u0cc1 \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3\u0cc1 \u0c87\u0cb5\u0cc6. \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3 \u0cb8\u0c82\u0c96\u0ccd\u0caf\u0cc6\u0caf\u0cc7 50 \u0cae\u0cc0\u0cb0\u0cc1\u0ca4\u0ccd\u0ca4\u0cb5\u0cc6. \u0c88 \u0caa\u0cc8\u0c95\u0cbf \u0caf\u0cbe\u0cb5\u0cc1\u0ca6\u0cc1 \u0c92\u0ca8\u0ccd\u200c, \u0caf\u0cbe\u0cb5\u0cc1\u0ca6\u0cc1 \u0c9f\u0cc6\u0ca8\u0ccd\u200c \u0c8e\u0c82\u0ca6\u0cc1 \u0cb5\u0cbf\u0c82\u0c97\u0ca1\u0cbf\u0cb8\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0c85\u0ca6\u0cb0 \u0cac\u0ca6\u0cb2\u0cc1 \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0ca8\u0cb5\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf\u0ca8 \u0c95\u0cc6\u0cb2\u0cb5\u0cc1 \u0caa\u0ccd\u0cb0\u0cae\u0cc1\u0c96 \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6.", "* \u0cae\u0cc2\u0ca1\u0cb2 \u0cae\u0ca8\u0cc6\u0caf - \u0cac\u0cc6\u0cb3\u0ccd\u0cb3\u0cbf \u0cae\u0ccb\u0ca1* \u0c97\u0c97\u0ca8\u0cb5\u0cc1 \u0c8e\u0cb2\u0ccd\u0cb2\u0ccb - \u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6* \u0caa\u0c82\u0c9a\u0cae \u0cb5\u0cc7\u0ca6 - \u0c97\u0cc6\u0c9c\u0ccd\u0c9c\u0cc6 \u0caa\u0cc2\u0c9c\u0cc6* \u0c95\u0cc6\u0cc2\u0ca1\u0c97\u0cbf\u0ca8 \u0c95\u0cbe\u0cb5\u0cc7\u0cb0\u0cbf - \u0cb6\u0cb0\u0caa\u0c82\u0c9c\u0cb0* \u0cb9\u0ca6\u0cbf\u0ca8\u0cbe\u0cb2\u0ccd\u0c95\u0cc1 \u0cb5\u0cb0\u0ccd\u0cb7 \u0cb5\u0ca8\u0cb5\u0cbe\u0cb8\u0ca6\u0cbf\u0c82\u0ca6 - \u0cb6\u0cb0\u0caa\u0c82\u0c9c\u0cb0* \u0c89\u0ca4\u0ccd\u0ca4\u0cb0 \u0ca7\u0ccd\u0cb0\u0cc1\u0cb5\u0ca6\u0cbf\u0c82 \u0ca6\u0c95\u0ccd\u0cb7\u0cbf\u0ca3 \u0ca7\u0ccd\u0cb0\u0cc1\u0cb5\u0c95\u0cc1 - \u0cb6\u0cb0\u0caa\u0c82\u0c9c\u0cb0* \u0c92\u0cb2\u0cb5\u0cc6 \u0c9c\u0cc0\u0cb5\u0ca8 \u0cb8\u0cbe\u0c95\u0ccd\u0cb7\u0cbe\u0ca4\u0ccd\u0c95\u0cbe\u0cb0 - \u0cb8\u0cbe\u0c95\u0ccd\u0cb7\u0cbe\u0ca4\u0ccd\u0c95\u0cbe\u0cb0* \u0cb5\u0cbf\u0cb0\u0cb9 \u0ca8\u0cc2\u0cb0\u0cc1 \u0ca4\u0cb0\u0cb9 - \u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6* \u0ca8\u0cbf\u0cb2\u0ccd\u0cb2\u0cc1 \u0ca8\u0cbf\u0cb2\u0ccd\u0cb2\u0cc7 \u0caa\u0ca4\u0c82\u0c97 - \u0c8e\u0ca1\u0c95\u0cb2\u0ccd\u0cb2\u0cc1 \u0c97\u0cc1\u0ca1\u0ccd\u0ca1\u0ca6 \u0cae\u0cc7\u0cb2\u0cc6* \u0cb8\u0c82\u0c97\u0cae \u0cb8\u0c82\u0c97\u0cae - \u0ca8\u0cbe\u0c97\u0cb0\u0cb9\u0cbe\u0cb5\u0cc1* \u0cb9\u0cbe\u0cb5\u0cbf\u0ca8 \u0ca6\u0ccd\u0cb5\u0cc7\u0cb7 - \u0ca8\u0cbe\u0c97\u0cb0\u0cb9\u0cbe\u0cb5\u0cc1* \u0cad\u0cbe\u0cb0\u0ca4 \u0cad\u0cc2\u0cb6\u0cbf\u0cb0 \u0cae\u0c82\u0ca6\u0cbf\u0cb0 \u0cb8\u0cc1\u0c82\u0ca6\u0cb0\u0cbf - \u0c89\u0caa\u0cbe\u0cb8\u0ca8\u0cc6* \u0c95\u0ca8\u0ccd\u0ca8\u0ca1 \u0ca8\u0cbe\u0ca1\u0cbf\u0ca8 \u0cb0\u0cb8\u0cbf\u0c95\u0cb0 \u0cae\u0ca8\u0cb5 - \u0cb0\u0c82\u0c97\u0ca8\u0cbe\u0caf\u0c95\u0cbf* \u0cae\u0c82\u0ca6\u0cbe\u0cb0 \u0caa\u0cc1\u0cb7\u0ccd\u0caa\u0cb5\u0cc1 \u0ca8\u0cc0\u0ca8\u0cc1 - \u0cb0\u0c82\u0c97\u0ca8\u0cbe\u0caf\u0c95\u0cbf* \u0cb6\u0ccd\u0cb0\u0cc0\u0cae\u0cbe\u0ca4\u0cbe \u0cb2\u0ccb\u0c95\u0cae\u0cbe\u0ca4\u0cbe - \u0cb0\u0c82\u0c97\u0ca8\u0cbe\u0caf\u0c95\u0cbf* \u0cb0\u0c82\u0c97\u0cc7\u0ca8\u0cb9\u0cb3\u0ccd\u0cb3\u0cbf\u0caf\u0cbe\u0c97\u0cc6 - \u0cac\u0cbf\u0cb3\u0cbf \u0cb9\u0cc6\u0c82\u0ca1\u0ccd\u0ca4\u0cbf* \u0c93 \u0ca6\u0ccd\u0caf\u0cbe\u0cb5\u0ccd\u0cb0\u0cc7 - \u0c95\u0ca5\u0cbe \u0cb8\u0c82\u0c97\u0cae* \u0ca8\u0cbe\u0c95\u0cc6\u0cc2\u0c82\u0ca6\u0ccd\u0cb2 \u0ca8\u0cbe\u0c95\u0cc1 - \u0cb6\u0cc1\u0cad \u0cae\u0c82\u0c97\u0cb3* \u0cb8\u0ccd\u0ca8\u0cc7\u0cb9\u0ca6 \u0c95\u0ca1\u0cb2\u0cb2\u0ccd\u0cb2\u0cbf - \u0cb6\u0cc1\u0cad \u0cae\u0c82\u0c97\u0cb3* \u0cb8\u0cc2\u0cb0\u0ccd\u0caf\u0c82\u0c97\u0cc1 \u0c9a\u0c82\u0ca6\u0ccd\u0cb0\u0c82\u0c97\u0cc1 \u0cac\u0c82\u0ca6\u0cbe\u0cb0\u0cc6 \u0cae\u0cc1\u0ca8\u0cbf\u0cb8\u0cc1 - \u0cb6\u0cc1\u0cad \u0cae\u0c82\u0c97\u0cb3* \u0c9c\u0ca8\u0ccd\u0cae \u0ca8\u0cc0\u0ca1\u0cbf\u0ca6 \u0cad\u0cc2\u0ca4\u0cbe\u0caf\u0cbf\u0caf - \u0caa\u0ca1\u0cc1\u0cb5\u0cbe\u0cb0\u0cb3\u0ccd\u0cb3\u0cbf \u0caa\u0cbe\u0c82\u0ca1\u0cb5\u0cb0\u0cc1* \u0c88 \u0cb8\u0c82\u0cad\u0cbe\u0cb7\u0ca3\u0cc6 - \u0ca7\u0cb0\u0ccd\u0cae\u0cb8\u0cc6\u0cb0\u0cc6* \u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0 - \u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0* \u0cb9\u0cbe\u0ca1\u0cc1 \u0cb9\u0cb3\u0cc6\u0caf\u0ca6\u0cbe\u0ca6\u0cb0\u0cc7\u0ca8\u0cc1 - \u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0* \u0c9a\u0cc6\u0c82\u0ca6 \u0c9a\u0cc6\u0c82\u0ca6 \u0c97\u0cc1\u0cb2\u0cbe\u0cac\u0cbf \u0ca4\u0ccb\u0c9f\u0cb5\u0cc6 \u0c9a\u0cc6\u0c82\u0ca6 - \u0cae\u0cbe\u0ca8\u0cb8 \u0cb8\u0cb0\u0ccb\u0cb5\u0cb0* \u0c97\u0cc6\u0cb3\u0ca4\u0cbf \u0c93 \u0c97\u0cc6\u0cb3\u0ca4\u0cbf - \u0ca7\u0cb0\u0ca3\u0cbf \u0cae\u0c82\u0ca1\u0cb2 \u0cae\u0ca7\u0ccd\u0caf\u0ca6\u0cc6\u0cc2\u0cb3\u0c97\u0cc6"], "title": "\u0caa\u0cc1\u0c9f\u0ccd\u0c9f\u0ca3\u0ccd\u0ca3 \u0c95\u0ca8\u0ccd\u0ca8\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0ca6\u0cc6\u0cc2\u0ca1\u0ccd\u0ca1\u0ca3\u0ccd\u0ca3"},
{"url": "https://www.udayavani.com/kannada/news/balcony-sandalwood-news/304150/shivanna-is-the-master", "content": ["\u0c92\u0c82\u0ca6\u0cc1 \u0c95\u0ca1\u0cc6 \"\u0cb8\u0c82\u0ca4 \u0c95\u0cac\u0cc0\u0cb0', \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \"\u0cad\u0cc8\u0cb0\u0ca4\u0cbf \u0cb0\u0ca3\u0c97\u0cb2\u0ccd\u200c', \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c95\u0ca1\u0cc6 \"\u0c9f\u0c97\u0cb0\u0cc1 \u0cb6\u0cbf\u0cb5', \u0cae\u0c97\u0ca6\u0cc6\u0cc2\u0c82\u0ca6\u0cc1 \u0c95\u0ca1\u0cc6 \u0c95\u0cc1\u0cb0\u0cc1\u0ca1\u0ca8 \u0caa\u0cbe\u0ca4\u0ccd\u0cb0, \u0c87\u0ca6\u0cb0 \u0ca8\u0ca1\u0cc1\u0cb5\u0cc6 \u0cb6\u0cbf\u0c95\u0ccd\u0cb7\u0c95 ... \u0cb9\u0cc0\u0c97\u0cc6 \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cbe\u0cb2\u0cc1 \u0cb8\u0cbe\u0cb2\u0cc1 \u0cb9\u0cca\u0cb8 \u0cac\u0c97\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0cb8\u0ca6\u0ccd\u0caf \u0cb6\u0cbf\u0cb5\u0ca3\u0ccd\u0ca3 \"\u0ca6\u0ccd\u0cb0\u0ccb\u0ca3' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb6\u0cbf\u0c95\u0ccd\u0cb7\u0c95\u0ca8 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0ca1\u0cc6\u0ca6\u0cbf\u0ca6\u0cc6. \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca4\u0cae\u0ccd\u0cae \u0cb8\u0cbf\u0ca8\u0cbf\u0caf\u0cbe\u0ca8, \u0caa\u0cbe\u0ca4\u0ccd\u0cb0\u0c97\u0cb3 \u0cac\u0c97\u0ccd\u0c97\u0cc6 \u0cb6\u0cbf\u0cb5\u0ca3\u0ccd\u0ca3 \u0cae\u0cc1\u0c95\u0ccd\u0ca4\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0c85\u0cb5\u0cb0 \u0cae\u0cbe\u0ca4\u0cbf\u0ca8\u0cb2\u0ccd\u0cb2\u0cc7 \u0c93\u0ca6\u0cbf ....", "\u0cb9\u0cca\u0cb8 \u0cac\u0c97\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0cc1:\u00a0\u0caa\u0ccd\u0cb0\u0ca4\u0cbf \u0cac\u0cbe\u0cb0\u0cbf\u0caf\u0cc2 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0cb8\u0cbe\u0cae\u0cbe\u0c9c\u0cbf\u0c95 \u0c95\u0cbe\u0cb3\u0c9c\u0cbf\u0caf, \u0caa\u0ccd\u0cb0\u0cb8\u0ccd\u0ca4\u0cc1\u0ca4\u0cb5\u0cbe\u0c97\u0cbf \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0c82\u0cb6\u0c97\u0cb3 \u0c95\u0cc1\u0cb0\u0cbf\u0ca4\u0cbe\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0c85\u0ca6\u0cc1 \u0caa\u0cca\u0cb2\u0cc0\u0cb8\u0ccd\u200c \u0caa\u0cbe\u0ca4\u0ccd\u0cb0\u0ca6\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1, \u0c9f\u0cc0\u0c9a\u0cb0\u0ccd\u200c \u0caa\u0cbe\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2. \"\u0c95\u0ca1\u0ccd\u0ca1\u0cbf\u0caa\u0cc1\u0ca1\u0cbf'\u0caf \u0caa\u0cbe\u0ca4\u0ccd\u0cb0, \"\u0cae\u0cab\u0ccd\u0ca4\u0cbf'\u0caf \u0cad\u0cc8\u0cb0\u0ca4\u0cbf \u0cb0\u0ca3\u0c97\u0cb2\u0ccd\u200c\u00a0\u0caa\u0cbe\u0ca4\u0ccd\u0cb0, \"\u0c95\u0cb5\u0c9a' \u0c88\u0c97 \"\u0ca6\u0ccd\u0cb0\u0ccb\u0ca3' ... \u0cb9\u0cc0\u0c97\u0cc6 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6.", "\u0c88 \u0ca8\u0ca1\u0cc1\u0cb5\u0cc6\u0caf\u0cc7 \"\u0ca6\u0cbf \u0cb5\u0cbf\u0cb2\u0ca8\u0ccd\u200c', \"\u0cb0\u0cc1\u0cb8\u0ccd\u0ca4\u0cc1\u0c82' \u0ca4\u0cb0\u0cb9\u0ca6 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6. \"\u0ca6\u0cbf \u0cb5\u0cbf\u0cb2\u0ca8\u0ccd\u200c' \u0c92\u0c82\u0ca6\u0cc1 \u0cb9\u0cc1\u0ca1\u0cc1\u0c95\u0cbe\u0c9f\u0ca6 \u0c95\u0ca5\u0cc6. \u0caf\u0cbe\u0cb0\u0cc1 \u0caf\u0cbe\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0ca4\u0ccd\u0ca4\u0cc1 \u0caf\u0cbe\u0c95\u0cbe\u0c97\u0cbf \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0cb2\u0cc8\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c95\u0ca5\u0cc6 \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cc0\u0c97\u0cc6 \u0c92\u0c82\u0ca6\u0c95\u0ccd\u0c95\u0cbf\u0c82\u0ca4 \u0c92\u0c82\u0ca6\u0cc1 \u0cb5\u0cbf\u0cad\u0cbf\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c96\u0cc1\u0cb7\u0cbf \u0c87\u0ca6\u0cc6.\u00a0", "\u0c95\u0cbe\u0cb3\u0c9c\u0cbf\u0caf\u0cc1\u0cb3\u0ccd\u0cb3 \u0c9f\u0cc0\u0c9a\u0cb0\u0ccd\u200c:\u00a0\"\u0ca6\u0ccd\u0cb0\u0ccb\u0ca3' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c9f\u0cc0\u0c9a\u0cb0\u0ccd\u200c \u0c86\u0c97\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca4\u0cc1\u0c82\u0cac\u0cbe \u0ca6\u0cbf\u0ca8\u0c97\u0cb3 \u0ca8\u0c82\u0ca4\u0cb0 \u0c9f\u0cc0\u0c9a\u0cb0\u0ccd\u200c \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c88 \u0cb9\u0cbf\u0c82\u0ca6\u0cc6 \"\u0cb8\u0cc1\u0c82\u0ca6\u0cb0 \u0c95\u0cbe\u0c82\u0ca1'\u0ca6\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c85\u0ca6\u0cc1 \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf, \u0cab\u0ccd\u0caf\u0cbe\u0cae\u0cbf\u0cb2\u0cbf \u0ca8\u0ca1\u0cc1\u0cb5\u0cc6 \u0cb8\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c87\u0ca6\u0cc1 \u0cb8\u0cbe\u0cae\u0cbe\u0c9c\u0cbf\u0c95 \u0c95\u0cbe\u0cb3\u0c9c\u0cbf\u0caf\u0cc1\u0cb3\u0ccd\u0cb3 \u0cb6\u0cbf\u0c95\u0ccd\u0cb7\u0c95\u0ca8 \u0caa\u0cbe\u0ca4\u0ccd\u0cb0. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0caa\u0ccd\u0cb0\u0cae\u0ccb\u0ca6\u0ccd\u200c \u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf \u0cac\u0cc7\u0cb0\u0cc6 \u0ca4\u0cb0\u0cb9\u0ca6 \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0cbe\u0ca4\u0ccd\u0cb0 \u0c95\u0cc2\u0ca1\u0cbe \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0c86\u0c97\u0cbf\u0cb2\u0ccd\u0cb2. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cb8\u0c82\u0ca6\u0cc7\u0cb6\u0cb5\u0cbf\u0ca6\u0cc6. \u0caf\u0cbe\u0c95\u0cbe\u0c97\u0cbf \u0cb9\u0cc0\u0c97\u0cbf\u0ca6\u0ccd\u0ca6\u0cc7\u0cb5\u0cc6 \u0cae\u0ca4\u0ccd\u0ca4\u0cc1 \u0cb9\u0cc0\u0c97\u0cbf\u0cb0\u0cac\u0cc7\u0c95\u0cc1 \u0c8e\u0c82\u0cac \u0c85\u0c82\u0cb6\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "", "\u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c88 \u0cb8\u0cbf\u0ca8\u0cbf\u0cae\u0cbe \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf \u0c87\u0cb5\u0ca4\u0ccd\u0ca4\u0cbf\u0ca8 \u0cb8\u0ccd\u0ca5\u0cbf\u0ca4\u0cbf\u0c97\u0ca4\u0cbf, \u0caa\u0cbe\u0cb2\u0c95\u0cb0 \u0cae\u0ca8\u0cb8\u0ccd\u0ca5\u0cbf\u0ca4\u0cbf \u0cb8\u0cc1\u0ca4\u0ccd\u0ca4 \u0c95\u0ca5\u0cc6 \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cbf\u0ca6\u0cb0\u0cc6 \u0caa\u0ccd\u0cb0\u0ca4\u0cbf\u0cb7\u0ccd\u0ca0\u0cc6 \u0c95\u0cae\u0ccd\u0cae\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6, \u0c96\u0cbe\u0cb8\u0c97\u0cbf \u0cb6\u0cbe\u0cb2\u0cc6\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cbf\u0ca6 \u0c95\u0cc2\u0ca1\u0cb2\u0cc7 \u0ca4\u0cbe\u0cb5\u0cc1 \u0c97\u0ccd\u0cb0\u0cc7\u0c9f\u0ccd\u200c \u0c8e\u0c82\u0cac \u0cae\u0ca8\u0cb8\u0ccd\u0ca5\u0cbf\u0ca4\u0cbf \u0c87\u0cb5\u0ca4\u0ccd\u0ca4\u0cbf\u0ca6\u0cc6. \u0cb6\u0cbf\u0c95\u0ccd\u0cb7\u0ca3 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cae\u0cc7\u0cb2\u0cc1-\u0c95\u0cc0\u0cb3\u0cc1 \u0c8e\u0c82\u0cac \u0cad\u0cbe\u0cb5\u0ca8\u0cc6 \u0c87\u0cb0\u0cac\u0cbe\u0cb0\u0ca6\u0cc1, \u0c85\u0ca6\u0ca8\u0ccd\u0ca8\u0cc1 \u0cac\u0cc6\u0cb3\u0cc6\u0c89\u0cb2\u0cc1 \u0cac\u0cbf\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0cac \u0cb5\u0cbf\u0cb7\u0caf\u0ca8\u0ccd\u0ca8\u0cc1 \u0cb9\u0cc8\u0cb2\u0cc8\u0c9f\u0ccd\u200c \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf \u0cb8\u0cae\u0cb8\u0ccd\u0caf\u0cc6, \u0caa\u0cbe\u0cb2\u0c95\u0cb0 \u0cae\u0ca8\u0cb8\u0ccd\u0ca5\u0cbf\u0ca4\u0cbf\u0caf\u0ca8\u0ccd\u0ca8\u0cc1 \u0cac\u0ca6\u0cb2\u0cbf\u0cb8\u0cc1\u0cb5 \u0cb8\u0cc1\u0ca4\u0ccd\u0ca4 \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf \u0ca8\u0cbe\u0caf\u0c95 \u0c85\u0cb5\u0ca8\u0ca6\u0cc7 \u0c86\u0ca6 \u0cb6\u0cc8\u0cb2\u0cbf\u0caf\u0cb2\u0ccd\u0cb2\u0cbf \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1\u00a0", "\u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0c95\u0cc0\u0cb3\u0cbe\u0c97\u0cbf \u0ca8\u0ccb\u0ca1\u0cac\u0cbe\u0cb0\u0ca6\u0cc1:\u00a0\u0c87\u0cb5\u0ca4\u0ccd\u0ca4\u0cc1 \u0cb6\u0cbf\u0c95\u0ccd\u0cb7\u0ca3 \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf \u0cae\u0cc7\u0cb2\u0cc1-\u0c95\u0cc0\u0cb3\u0cc6\u0c82\u0cac \u0cad\u0cbe\u0cb5\u0ca8\u0cc6 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0c85\u0ca6\u0cc6\u0cc2\u0c82\u0ca5\u0cb0 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0c95\u0cc0\u0cb3\u0cbe\u0c97\u0cbf \u0ca8\u0ccb\u0ca1\u0cbf\u0ca6\u0ccd\u0ca6\u0c82\u0ca4\u0cc6. \u0cae\u0cca\u0ca6\u0cb2\u0cc1 \u0c86 \u0cad\u0cbe\u0cb5\u0ca8\u0cc6 \u0cb9\u0ccb\u0c97\u0cac\u0cc7\u0c95\u0cc1. \u0ca8\u0cae\u0ccd\u0cae \u0ca8\u0cc6\u0cb2\u0ca6\u0cb2\u0ccd\u0cb2\u0cbf \u0ca8\u0cbe\u0cb5\u0cc1 \u0cb9\u0cbf\u0c82\u0c9c\u0cb0\u0cbf\u0c95\u0cc6\u0caa\u0ca1\u0cac\u0cbe\u0cb0\u0ca6\u0cc1. \u0cb6\u0cbf\u0c95\u0ccd\u0cb7\u0ca3\u0c95\u0ccd\u0c95\u0cc6 \u0c96\u0cbe\u0cb8\u0c97\u0cbf, \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cae\u0cc1\u0c96\u0ccd\u0caf\u0cb5\u0cb2\u0ccd\u0cb2. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb6\u0cbf\u0c95\u0ccd\u0cb7\u0ca3 \u0cb8\u0cbf\u0c97\u0ccb\u0ca6\u0cc1 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf\u0cb2\u0ccd\u0cb2\u0cbf \u0c93\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbe\u0cb5\u0cc1 \u0c8f\u0ca8\u0cc7 \u0c93\u0ca6\u0cbf\u0ca6\u0ccd\u0cb0\u0cc2, \u0c8e\u0cb7\u0ccd\u0c9f\u0cc7 \u0c87\u0c82\u0c97\u0ccd\u0cb2\u0cc0\u0cb7\u0ccd\u200c \u0c95\u0cb2\u0cbf\u0ca4\u0cbf\u0ca6\u0ccd\u0cb0\u0cc1, \u0ca8\u0cbf\u0ca6\u0ccd\u0ca6\u0cc6 \u0cae\u0cbe\u0ca1\u0cc1\u0cb5\u0cbe\u0c97 \u0cac\u0cb0\u0cc0 \u0ca8\u0cbf\u0ca6\u0ccd\u0ca6\u0cc7 \u0cae\u0cbe\u0ca1\u0ccd\u0ca4\u0cc0\u0cb5\u0cbf \u0cb9\u0cca\u0cb0\u0ca4\u0cc1, \u0c87\u0c82\u0c97\u0ccd\u0cb2\u0cc0\u0cb7\u0ccd\u200c \u0cae\u0cbe\u0ca4\u0ca8\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cb2\u0c97\u0cb2\u0ccd\u0cb2.", "\u0cb5\u0cbe\u0ca4\u0cbe\u0cb5\u0cb0\u0ca3\u0ca6\u0cb2\u0ccd\u0cb2\u0cbf\u0ca8 \u0c97\u0cbe\u0cb3\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cc6\u0cc2\u0c82\u0ca6\u0cc1, \u0c96\u0cbe\u0cb8\u0c97\u0cbf \u0cb6\u0cbe\u0cb2\u0cc6\u0c97\u0cc6\u0cc2\u0c82\u0ca6\u0cc1 \u0cac\u0cc0\u0cb8\u0ccb\u0ca6\u0cbf\u0cb2\u0ccd\u0cb2. \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0cbe\u0cb5\u0cc7 \u0c95\u0cc0\u0cb3\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0cbe, \u0ca4\u0cc6\u0cc2\u0c82\u0ca6\u0cb0\u0cc6 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c86 \u0cb5\u0cbf\u0cb7\u0caf\u0ca6 \u0cb8\u0cc1\u0ca4\u0ccd\u0ca4 \"\u0ca6\u0ccd\u0cb0\u0ccb\u0ca3' \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe \u0c92\u0c82\u0ca6\u0cc1 \u0c9a\u0cb3\u0cb5\u0cb3\u0cbf\u0caf\u0cbe\u0c97\u0cbf \u0cac\u0ca6\u0cb2\u0cbe\u0c97\u0cac\u0cc7\u0c95\u0cc1, \u0c9c\u0ca8 \u0cac\u0ca6\u0cb2\u0cbe\u0c97\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6 \u0c87\u0ca6\u0cc6. \u0c88 \u0cb9\u0cbf\u0c82\u0ca6\u0cc6 \"\u0cac\u0c82\u0c97\u0cbe\u0cb0\u0ca6 \u0cae\u0ca8\u0cc1\u0cb7\u0ccd\u0caf' \u0ca8\u0ccb\u0ca1\u0cbf \u0c85\u0ca8\u0cc7\u0c95\u0cb0\u0cc1 \u0cac\u0ca6\u0cb2\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cc7 \u0ca4\u0cb0\u0cb9 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0cc2 \u0cb6\u0cbf\u0c95\u0ccd\u0cb7\u0ca3 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cac\u0ca6\u0cb2\u0cbe\u0cb5\u0ca3\u0cc6 \u0ca4\u0c82\u0ca6\u0cb0\u0cc6 \u0ca8\u0cae\u0ccd\u0cae \u0caa\u0ccd\u0cb0\u0caf\u0ca4\u0ccd\u0ca8 \u0cb8\u0cbe\u0cb0\u0ccd\u0ca5\u0c95.\u00a0\u00a0\u0cb2\u0cbe\u0c82\u0c97\u0ccd\u200c \u0cac\u0ca6\u0cb2\u0cc1 \u0caa\u0cc6\u0ca8\u0ccd\u0ca8\u0cc1 \u0cb9\u0cbf\u0ca1\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6:\u00a0\u0c88 \u0cb9\u0cbf\u0c82\u0ca6\u0cc6 \u0c85\u0ca8\u0cc7\u0c95 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb2\u0cbe\u0c82\u0c97\u0ccd\u200c \u0cb9\u0cbf\u0ca1\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0caa\u0cc6\u0ca8\u0ccd\u0ca8\u0cc1 \u0cb9\u0cbf\u0ca1\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c9a\u0cbf\u0ca4\u0ccd\u0cb0\u0ca6 \u0c86\u0cb6\u0caf\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cb8\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c9a\u0cbf\u0ca4\u0ccd\u0cb0\u0ca6 \u0c9f\u0cc8\u0c9f\u0cb2\u0ccd\u200c \u0cab\u0cbe\u0c82\u0c9f\u0ccd\u200c \u0c85\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0c95\u0cc8\u0caf\u0cb2\u0ccd\u0cb2\u0cbf \u0cac\u0cb0\u0cc6\u0ca6\u0c82\u0ca4\u0cc6 \u0ca1\u0cbf\u0cb8\u0cc8\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0ca8\u0ca8\u0ccd\u0ca8 \u0c95\u0cc6\u0cb2\u0cb5\u0cc1 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c95\u0cc7\u0cb3\u0cbf\u0ca6\u0cb0\u0cc1, \"\u0c8f\u0ca8\u0ccd\u200c \u0cb6\u0cbf\u0cb5\u0ca3\u0ccd\u0ca3 \u0c9f\u0cc8\u0c9f\u0cb2\u0ccd\u200c \u0ca1\u0cbf\u0cb8\u0cc8\u0ca8\u0ccd\u200c \u0cb9\u0cc0\u0c97\u0cbf\u0ca6\u0cc6' \u0c8e\u0c82\u0ca6\u0cc1. \u0c92\u0cac\u0ccd\u0cac \u0ca8\u0c9f\u0ca8\u0cbf\u0c82\u0ca6 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c95\u0cc2\u0ca1\u0cbe \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc7, \u0c92\u0c82\u0ca6\u0cc7 \u0c97\u0cc6\u0c9f\u0caa\u0ccd\u200c \u0c85\u0ca8\u0ccd\u0ca8\u0cc7 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cac\u0cbe\u0cb0\u0ca6\u0cc1.", "", "\u0c92\u0cac\u0ccd\u0cac \u0ca8\u0c9f \u0cac\u0cc7\u0cb0\u0cc6 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cb2\u0cc1 \u0c85\u0cb5\u0c95\u0cbe\u0cb6 \u0ca8\u0cc0\u0ca1\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0c85\u0ca6\u0ca8\u0ccd\u0ca8\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cac\u0cc7\u0c95\u0cc1. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \"\u0ca6\u0ccd\u0cb0\u0ccb\u0ca3'\u0ca6\u0cb2\u0ccd\u0cb2\u0cbf \u0cae\u0ca8\u0cb0\u0c82\u0c9c\u0ca8\u0cc6\u0c97\u0cc7\u0ca8\u0cc1 \u0c95\u0cc6\u0cc2\u0cb0\u0ca4\u0cc6\u0caf\u0cbf\u0cb2\u0ccd\u0cb2. \u0cb8\u0c82\u0ca6\u0cb0\u0ccd\u0cad\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c95\u0cc2\u0ca1\u0cbe \u0c87\u0ca6\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c88 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cac\u0cc7\u0c97\u0ca8\u0cc7 \u0c95\u0ca8\u0cc6\u0c95\u0ccd\u0c9f\u0ccd \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c \u0c95\u0cc2\u0ca1\u0cbe \u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0c95\u0ccd\u0c95\u0cb3 \u0c9c\u0cc6\u0cc2\u0ca4\u0cc6 \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c \u0cb6\u0cc7\u0cb0\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c96\u0cc1\u0cb7\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0cae\u0c95\u0ccd\u0c95\u0cb3 \u0c9c\u0cc6\u0cc2\u0ca4\u0cc6 \u0ca8\u0cbe\u0ca8\u0cc1 \u0cae\u0c95\u0ccd\u0c95\u0cb3\u0cbe\u0c97\u0cbf \u0cb9\u0cca\u0cb8 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0ca8\u0cbe\u0ca8\u0cc1 \u0c86\u0c82\u0c9c\u0ca8\u0cc7\u0caf \u0cad\u0c95\u0ccd\u0ca4:\u00a0\u0c9a\u0cbf\u0ca4\u0ccd\u0cb0\u0ca6 \u0cab\u0ccb\u0c9f\u0ccb\u0cb6\u0cc2\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c95\u0cc7\u0cb8\u0cb0\u0cbf \u0cac\u0cbe\u0cb5\u0cc1\u0c9f \u0cb9\u0cbf\u0ca1\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca8\u0cc7\u0c95\u0cb0\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca6\u0c95\u0ccd\u0c95\u0cc7\u0ca8\u0cc1 \u0c95\u0cbe\u0cb0\u0ca3\u0cb5\u0cc6\u0c82\u0ca6\u0cc1. \u0c87\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc6 \u0ca7\u0cb0\u0ccd\u0cae\u0ca6 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0cb2\u0ccd\u0cb2. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c86\u0c82\u0c9c\u0ca8\u0cc7\u0caf\u0ca8 \u0cad\u0c95\u0ccd\u0ca4 \u0c95\u0cc2\u0ca1\u0cbe. \u0ca8\u0ca8\u0c97\u0cc6 \u0cb9\u0cbf\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0c86\u0c82\u0c9c\u0ca8\u0cc7\u0caf \u0c8e\u0c82\u0ca6\u0cb0\u0cc6 \u0c87\u0cb7\u0ccd\u0c9f. \u0c85\u0ca6\u0cb0\u0cb2\u0ccd\u0cb2\u0cc2 \"\u0cad\u0c9c\u0cb0\u0c82\u0c97\u0cbf' \u0cae\u0cbe\u0ca1\u0cbf\u0ca6 \u0ca8\u0c82\u0ca4\u0cb0 \u0ca4\u0cc1\u0c82\u0cac\u0cbe\u0ca8\u0cc7 \u0c87\u0cb7\u0ccd\u0c9f. \u0c86\u0c82\u0c9c\u0ca8\u0cc7\u0caf \u0c85\u0c82\u0ca6\u0cb0\u0cc6 \u0ca8\u0cae\u0c97\u0cc6 \u0cb9\u0cc0\u0cb0\u0ccb \u0ca4\u0cb0\u0cb9.\u00a0", "\u0ca8\u0ca8\u0ccd\u0ca8 \u0cb6\u0cbf\u0c95\u0ccd\u0cb7\u0c95\u0cb0\u0cc1 \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6:\u00a0\u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb6\u0cbf\u0c95\u0ccd\u0cb7\u0c95\u0ca8 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca8\u0ca8\u0c97\u0cc6 \u0ca8\u0ca8\u0ccd\u0ca8 \u0cb6\u0cbf\u0c95\u0ccd\u0cb7\u0c95\u0cb0\u0cc1 \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c \u0c95\u0cc2\u0ca1\u0cbe \u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca8\u0ca8\u0ccd\u0ca8 \u0caf\u0cbe\u0cb5 \u0cb6\u0cbf\u0c95\u0ccd\u0cb7\u0c95\u0cb0 \u0cae\u0ccd\u0caf\u0cbe\u0ca8\u0cb0\u0cc0\u0cb8\u0c82 \u0c85\u0ca8\u0ccd\u0ca8\u0cc1 \u0cab\u0cbe\u0cb2\u0ccb \u0cae\u0cbe\u0ca1\u0cbf\u0ca6\u0cb0\u0cc6 \u0c9a\u0cc6\u0c82\u0ca6 \u0c8e\u0c82\u0ca6\u0cc1 \u0c86\u0cb2\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc1 \u0c9a\u0cbe\u0c95\u0ccd\u200c \u0cb9\u0cbf\u0ca1\u0cbf\u0caf\u0ccb\u0ca6\u0cb0\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0c95\u0cbf\u0cb5\u0cbf \u0cb9\u0cbf\u0c82\u0ca1\u0cc1\u0cb5\u0cb5\u0cb0\u0cc6\u0c97\u0cc6 ...", "\u0cac\u0ccd\u0caf\u0cbe\u0c95\u0ccd\u200c \u0c9f\u0cc1 \u0cac\u0ccd\u0caf\u0cbe\u0c95\u0ccd\u200c \u0cb8\u0cbf\u0ca8\u0cbf\u0cae\u0cbe:\u00a0\u0c88\u0c97\u0cbe\u0c97\u0cb2\u0cc7 \u0ca8\u0ca8\u0ccd\u0ca8 \u00a0\"\u0ca6\u0cbf \u0cb5\u0cbf\u0cb2\u0ca8\u0ccd\u200c', \"\u0c95\u0cb5\u0c9a' \u0c9a\u0cbf\u0ca4\u0ccd\u0cb0\u0c97\u0cb3 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c97\u0cbf\u0ca6\u0cbf\u0ca6\u0cc6. \"\u0cb0\u0cc1\u0cb8\u0ccd\u0ca4\u0cc1\u0c82' \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97 \u0cae\u0cca\u0ca6\u0cb2\u0cbf\u0c97\u0cc6 \"\u0ca6\u0cbf \u0cb5\u0cbf\u0cb2\u0ca8\u0ccd\u200c' \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0ca8\u0c82\u0ca4\u0cb0 \"\u0c95\u0cb5\u0c9a', \u0c85\u0ca6\u0cb0 \u0cac\u0cc6\u0ca8\u0ccd\u0ca8\u0cbf\u0c97\u0cc6 \"\u0cb0\u0cc1\u0cb8\u0ccd\u0ca4\u0cc1\u0c82' \u0cac\u0cb0\u0cb2\u0cbf\u0ca6\u0cc6. \u0cae\u0cc1\u0c82\u0ca6\u0cbf\u0ca8 \u0cb5\u0cb0\u0ccd\u0cb7 \"\u0ca6\u0ccd\u0cb0\u0ccb\u0ca3' \u0ca4\u0cc6\u0cb0\u0cc6\u0c95\u0cbe\u0ca3\u0cb2\u0cbf\u0ca6\u0cc6. \"\u0ca6\u0ccd\u0cb0\u0ccb\u0ca3' \u0c86\u0c97\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c86\u0cb0\u0c82\u0cad\u0cb5\u0cbe\u0c97\u0cb2\u0cbf\u0ca6\u0cc6.\u00a0", "", "\u0c8e\u0cb2\u0ccd\u0cb2\u0cb0\u0cbf\u0c97\u0cbf\u0c82\u0ca4 \u0ca6\u0cc6\u0cc2\u0ca1\u0ccd\u0ca1 \u0cac\u0cbe\u0cb8\u0ccd\u200c \u0cae\u0cc7\u0cb2\u0cbf\u0ca6\u0ccd\u0ca6\u0cbe\u0ca8\u0cc6:\u00a0\u0cb8\u0ca6\u0ccd\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0cae\u0ca7\u0ccd\u0caf\u0cc6 \"\u0cac\u0cbe\u0cb8\u0ccd\u200c' \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c95\u0cbf\u0ca4\u0ccd\u0ca4\u0cbe\u0c9f \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cc1 \u0c85\u0ca8\u0cbe\u0cb5\u0cb6\u0ccd\u0caf\u0c95 \u0c95\u0cbf\u0ca4\u0ccd\u0ca4\u0cbe\u0c9f. \u0c85\u0cb5\u0cb0\u0cb5\u0cb0 \u0cae\u0ca8\u0cc6\u0c97\u0cc6 \u0c85\u0cb5\u0cb0\u0cb5\u0cb0\u0cc7 \u0cac\u0cbe\u0cb8\u0ccd\u200c. \u0c86\u0caf\u0cbe \u0ca8\u0c9f\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0c85\u0cb5\u0ca8\u0cc7 \u0cac\u0cbe\u0cb8\u0ccd\u200c. \u0caf\u0cbe\u0cb0\u0cbf\u0c97\u0cc6 \u0caf\u0cbe\u0cb0\u0cc1 \u0cac\u0cbe\u0cb8\u0ccd\u200c \u0c86\u0ca6\u0ccd\u0cb0\u0cc1 \u0c96\u0cc1\u0cb7\u0cbf\u0caf\u0cc7. \u0c9c\u0c97\u0cb3\u0cb5\u0cbe\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c85\u0cb0\u0ccd\u0ca5\u0cb5\u0cbf\u0cb2\u0ccd\u0cb2. \u0ca8\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0ca8\u0ccb\u0ca1\u0cbf, \u0ca8\u0cbf\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0cac \u0cb5\u0cbe\u0ca4\u0cbe\u0cb5\u0cb0\u0ca3 \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cac\u0cc7\u0c95\u0cc1. \u0c86\u0c97 \u0c95\u0ca8\u0ccd\u0ca8\u0ca1 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0ca6\u0cc6. \u0c87\u0ca8\u0ccd\u0ca8\u0cc1, \u0c8e\u0cb2\u0ccd\u0cb2\u0cb0\u0cbf\u0c97\u0cbf\u0c82\u0ca4 \u0ca6\u0cc6\u0cc2\u0ca1\u0ccd\u0ca1 \u0cac\u0cbe\u0cb8\u0ccd\u200c \u0cae\u0cc7\u0cb2\u0cbf\u0ca6\u0ccd\u0ca6\u0cbe\u0ca8\u0cc6. \u0c86\u0ca4 \u0c8e\u0cb2\u0ccd\u0cb2\u0cbe \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6. \u0caf\u0cbe\u0cb0\u0cbf\u0c97\u0cc6 \u0c8f\u0ca8\u0cc1 \u0c95\u0cc6\u0cc2\u0ca1\u0cac\u0cc7\u0c95\u0ccb \u0c85\u0ca6\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0ca8\u0cc6.\u00a0"], "title": "\u0cb6\u0cbf\u0cb5\u0ca3\u0ccd\u0ca3 \u0cae\u0cc7\u0cb7\u0ccd\u0c9f\u0ccd\u0cb0\u0cc1"},
{"url": "https://www.udayavani.com/kannada/news/film-stars/314540/nishwika-is-a-dream-girl", "content": ["\u0c92\u0c82\u0ca6\u0cc7 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0cb2\u0ccd\u0cb2. \u0c86\u0c97\u0cb2\u0cc7 \u0c95\u0cc8\u0caf\u0cb2\u0ccd\u0cb2\u0cbf \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe!\u00a0\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0cb8\u0cbf, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb8\u0cbf\u0c97\u0cb2\u0cbf \u0c8e\u0c82\u0ca6\u0cc1 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0cb5 \u0ca8\u0c9f\u0cbf\u0caf\u0cb0\u0cc7 \u0cb9\u0cc6\u0c9a\u0ccd\u0c9a\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0cb0\u0cc1\u0cb5 \u0cb9\u0cca\u0cb8\u0cac\u0cb0\u0cbf\u0c97\u0cc6 \u0c8e\u0cb0\u0ca1\u0ca8\u0cc7 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0ccb\u0ca6\u0cc7 \u0c95\u0cb7\u0ccd\u0c9f \u0c8e\u0c82\u0cac \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0ca8\u0cbe\u0caf\u0ccd\u0ca1\u0cc1 \u0c8e\u0c82\u0cac \u0ca8\u0cb5\u0ca8\u0c9f\u0cbf \u0cae\u0cbe\u0ca4\u0ccd\u0cb0 \u0c95\u0cc8\u0caf\u0cb2\u0ccd\u0cb2\u0cbf \u0cae\u0cc2\u0cb0\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cc1\u0c97\u0cc1\u0cb3\u0ccd\u0ca8\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c88\u0c97\u0cb7\u0ccd\u0c9f\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5 \u0ca8\u0ccd\u0caf\u0cc2 \u0cab\u0cc7\u0cb8\u0ccd\u200c. \u0c85\u0ca8\u0cc0\u0cb6\u0ccd\u200c \u0ca4\u0cc7\u0c9c\u0cc7\u0cb6\u0ccd\u0cb5\u0cb0\u0ccd\u200c \u0ca8\u0cbe\u0caf\u0c95\u0cb0\u0cbe\u0c97\u0cbf\u0cb0\u0cc1\u0cb5 \"\u0cb5\u0cbe\u0cb8\u0cc1 \u0ca8\u0cbe\u0ca8\u0ccd\u200c \u0caa\u0c95\u0ccd\u0c95\u0cbe \u0cb2\u0ccb\u0c95\u0cb2\u0ccd\u200c' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cc1\u0cb5 \u0cae\u0cc2\u0cb2\u0c95 \u0cb8\u0cbf\u0ca8\u0cbf\u0cae\u0cbe\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c88\u0c97, \u0c9a\u0cbf\u0cb0\u0c82\u0c9c\u0cc0\u0cb5\u0cbf \u0cb8\u0cb0\u0ccd\u0c9c\u0cbe \u0ca8\u0cbe\u0caf\u0c95\u0cb0\u0cbe\u0c97\u0cbf\u0cb0\u0cc1\u0cb5 \"\u0c85\u0cae\u0ccd\u0cae\u0cbe \u0c90 \u0cb2\u0cb5\u0ccd\u200c \u0caf\u0cc2' \u0cb9\u0cbe\u0c97\u0cc2 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0c95\u0cc6.\u0cae\u0c82\u0c9c\u0cc1 \u0cae\u0c97 \u0cb2\u0cbe\u0c82\u0c9a\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc2 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88 \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1\u0ca6 \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf \u0cac\u0cc7\u0c97\u0ca8\u0cc7 \u0cac\u0cbf\u0c9d\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c95\u0ca8\u0ccd\u0ca8\u0ca1\u0ca6 \u0ca8\u0c9f\u0cbf\u0caf\u0cb0\u0cbf\u0c97\u0cc6 \u0c85\u0ca6\u0cb0\u0cb2\u0ccd\u0cb2\u0cc2 \u0cb9\u0cca\u0cb8\u0cac\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0ccb\u0ca6\u0cbf\u0cb2\u0ccd\u0cb2. \u0caa\u0cb0\u0cad\u0cbe\u0cb7\u0cc6\u0caf\u0cbf\u0c82\u0ca6 \u0c95\u0cb0\u0cc6\u0ca4\u0c82\u0ca6 \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0c88 \u0cae\u0cbe\u0ca4\u0cc1 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0c97\u0cc6 \u0c85\u0ca8\u0ccd\u0cb5\u0caf\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86 \u0c96\u0cc1\u0cb7\u0cbf \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0c97\u0cc2 \u0c87\u0ca6\u0cc6. \u0c92\u0c9f\u0ccd\u0c9f\u0cc1 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0cc8\u0caf\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c88\u0c97 \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe \u0ca4\u0ca8\u0c97\u0cc6 \u0cac\u0ccd\u0cb0\u0cc7\u0c95\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c95\u0cc1\u0ca4\u0cc2\u0cb9\u0cb2\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cb8\u0cbf\u0ca8\u0cbf\u0cae\u0cbe \u0c95\u0ca8\u0cb8\u0cbf\u0ca8 \u0cb9\u0cc1\u0ca1\u0cc1\u0c97\u0cbf:\u00a0\u0c95\u0cc6\u0cb2\u0cb5\u0cc1 \u0ca8\u0c9f\u0cbf\u0caf\u0cb0\u0cc1 \u0ca4\u0cbe\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0c85\u0c9a\u0cbe\u0ca8\u0c95\u0ccd\u200c \u0c86\u0c97\u0cbf. \u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0cbe\u0cb5\u0cc1 \u0c95\u0ca8\u0cb8\u0cc1 \u0c95\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2, \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca4\u0cc1 \u0cac\u0c82\u0ca6\u0cc6\u0cb5\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0cae\u0cbe\u0ca4\u0ccd\u0cb0 \u0cb8\u0cbf\u0ca8\u0cbf\u0cae\u0cbe \u0ca8\u0c9f\u0cbf\u0caf\u0cbe\u0c97\u0cac\u0cc7\u0c95\u0cc6\u0c82\u0cac \u0c95\u0ca8\u0cb8\u0cbf\u0ca8\u0cc6\u0cc2\u0c82\u0ca6\u0cbf\u0c97\u0cc6 \u0c87\u0ca6\u0ccd\u0ca6\u0cb5\u0cb0\u0cc1. \u0c85\u0cb5\u0cb0 \u0c97\u0cc1\u0cb0\u0cbf \u0c95\u0cc2\u0ca1\u0cbe \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0c86\u0c97\u0ccb\u0ca6\u0cc1 \u0c86\u0c97\u0cbf\u0ca4\u0ccd\u0ca4\u0c82\u0ca4\u0cc6. \u0cb9\u0cbe\u0c97\u0c82\u0ca4 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c95\u0cc1\u0c9f\u0cc1\u0c82\u0cac\u0ca6 \u0caf\u0cbe\u0cb0\u0cca\u0cac\u0ccd\u0cac\u0cb0\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0cb2\u0ccd\u0cb2. \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c85\u0cb5\u0cb0\u0cc7 \u0cae\u0cca\u0ca6\u0cb2 \u0c8e\u0c82\u0c9f\u0ccd\u0cb0\u0cbf.", "\"\u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0caf\u0cbe\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6\u0caf\u0cc2 \u0c86\u0cb2\u0ccb\u0c9a\u0cbf\u0cb8\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0ca8\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c \u0cb6\u0cc1\u0cb0\u0cc1 \u0c86\u0cb0\u0c82\u0cad\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0c85\u0ca6\u0cb0\u0c82\u0ca4\u0cc6 \u0ca8\u0cbe\u0ca8\u0cc1 \u0c86\u0ca1\u0cbf\u0cb7\u0ca8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0c97 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \"\u0cb5\u0cbe\u0cb8\u0cc1 \u0ca8\u0cbe\u0ca8\u0ccd\u200c \u0caa\u0c95\u0ccd\u0c95\u0cbe \u0cb2\u0ccb\u0c95\u0cb2\u0ccd\u200c' \u0c9a\u0cbf\u0ca4\u0ccd\u0cb0. \u0cb9\u0cc6\u0cb8\u0cb0\u0cbf\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c87\u0ca6\u0cc1 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe. \u0caa\u0cbe\u0ca4\u0ccd\u0cb0 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6' \u0c8e\u0c82\u0ca6\u0cc1 \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe.", "\u0c95\u0ccd\u0caf\u0cbe\u0cae\u0cb0\u0cbe \u0cae\u0cc1\u0c82\u0ca6\u0cc6 \u0ca8\u0cbf\u0cb2\u0ccd\u0cb2\u0cc1\u0cb5 \u0cae\u0cca\u0ca6\u0cb2\u0cc1 \u0ca8\u0c9f\u0ca8\u0cc6\u0caf \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6\u0cb0\u0cc6 \u0c95\u0cc6\u0cb0\u0cbf\u0caf\u0cb0\u0ccd\u200c\u0c97\u0cc6 \u0cb8\u0cb9\u0cbe\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c95\u0cc2\u0ca1\u0cbe \u0ca8\u0c9f\u0ca8\u0cbe \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0ccc\u0c82\u0c9f\u0ccd\u200c \u0c95\u0cbe\u0cb0\u0ccd\u0cae\u0cc6\u0cb2\u0ccd\u200c \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0c95\u0ccb\u0cb0\u0ccd\u0cb8\u0ccd\u200c \u0cae\u0cc1\u0c97\u0cbf\u0cb8\u0cbf\u0ca6 \u0c95\u0cc2\u0ca1\u0cb2\u0cc7 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0cae\u0cc1\u0c96 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cae\u0cc1\u0c82\u0cac\u0cc8\u0ca8\u0ca4\u0ccd\u0ca4. \u0c85\u0ca6\u0cc1 \u0ca8\u0c9f\u0ca8\u0cbe \u0ca4\u0cb0\u0cac\u0cc7\u0ca4\u0cbf\u0c97\u0cc6. \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0c95\u0ccb\u0cb0\u0ccd\u0cb8\u0ccd\u200c \u0c95\u0cc2\u0ca1\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe. \u0c85\u0c82\u0ca6\u0cb9\u0cbe\u0c97\u0cc6, \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c92\u0cb3\u0ccd\u0cb3\u0cc6\u0caf \u0ca1\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0c95\u0cc2\u0ca1\u0cbe.", "\u0cb8\u0cbe\u0c95\u0cb7\u0ccd\u0c9f\u0cc1 \u0cb6\u0ccb\u0c97\u0cb3\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0c85\u0cb5\u0cb0\u0cbf\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0c8e\u0c82\u0ca6\u0cb0\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf\u0ca6\u0cc6.\u00a0\u0c8e\u0cb2\u0ccd\u0cb2\u0cbe \u0c93\u0c95\u0cc6, \u0c92\u0cae\u0ccd\u0cae\u0cc6\u0cb2\u0cc7 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb9\u0cc7\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca4\u0cc1 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0cb8\u0cb9\u0c9c\u0cb9\u0cb5\u0cbe\u0c97\u0cbf\u0caf\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cae\u0ca4\u0ccd\u0ca4\u0cc2\u0c82\u0ca6\u0cc1, \u0cae\u0ca4\u0ccd\u0ca4\u0cc2\u0c82\u0ca6\u0cb0\u0cbf\u0c82\u0ca6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb8\u0cbf\u0c95\u0ccd\u0c95\u0cbf\u0ca4\u0cc1 \u0c8e\u0c82\u0cac \u0c89\u0ca4\u0ccd\u0ca4\u0cb0 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0cb0\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0c95\u0ccb\u0cb0\u0ccd\u0cb8\u0ccd\u200c \u0cae\u0cc1\u0c97\u0cbf\u0cb8\u0cbf \u0cac\u0c82\u0ca6 \u0c95\u0cc2\u0ca1\u0cb2\u0cc7 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0c97\u0cc6 \u0cb8\u0cbf\u0c95\u0ccd\u0c95 \u0cb8\u0cbf\u0ca8\u0cbf\u0cae\u0cbe \"\u0cb5\u0cbe\u0cb8\u0cc1 \u0ca8\u0cbe\u0ca8\u0ccd\u200c \u0caa\u0c95\u0ccd\u0c95\u0cbe \u0cb2\u0ccb\u0c95\u0cb2\u0ccd\u200c'.", "\u0c85\u0ca6\u0cb0\u0cb2\u0ccd\u0cb2\u0cbf\u0ca8 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c \u0cac\u0c97\u0ccd\u0c97\u0cc6 \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6\u0cbf\u0c82\u0ca6 \u0c95\u0cc7\u0cb3\u0cbf\u0ca4\u0cbf\u0cb3\u0cbf\u0ca6\u0cc1, \"\u0c85\u0cae\u0ccd\u0cae\u0cbe \u0c90 \u0cb2\u0cb5\u0ccd\u200c \u0caf\u0cc2' \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0ca8\u0cbe\u0caf\u0c95\u0cbf \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0caf\u0ccb\u0c97\u0cc7\u0cb6\u0ccd\u200c \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0ca4\u0cae\u0ccd\u0cae \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c92\u0cb3\u0ccd\u0cb3\u0cc6\u0caf \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cc6\u0cc2\u0c9f\u0ccd\u0c9f \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ccd\u0caf\u0cbe\u0caf \u0c92\u0ca6\u0c97\u0cbf\u0cb8\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6\u0cbf\u0c82\u0ca6\u0cb2\u0cc2 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6\u0cb0\u0cc1.", "\u0c87\u0ca4\u0ccd\u0ca4 \u0c95\u0ca1\u0cc6 \u0c95\u0cc6.\u0cae\u0c82\u0c9c\u0cc1 \u0cae\u0c97\u0ca8 \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf' \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0ca8\u0cbe\u0caf\u0c95\u0cbf\u0caf \u0cb9\u0cc1\u0ca1\u0cc1\u0c95\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cc6\u0cc2\u0c82\u0ca6\u0cc1 \u0cae\u0c82\u0c9c\u0cc1\u0c97\u0cc6 \u0cb8\u0cbf\u0c95\u0ccd\u0c95 \u0caf\u0ccb\u0c97\u0cc7\u0cb6\u0ccd\u200c \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c, \"\u0ca8\u0cae\u0ccd\u200c \u0cb8\u0cbf\u0ca8\u0cbf\u0cae\u0cbe \u0ca8\u0cbe\u0caf\u0c95\u0cbf \u0c92\u0cb3\u0ccd\u0cb3\u0cc6\u0caf \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cb0\u0ccd\u200c. \u0ca8\u0cbf\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0cc7\u0c95\u0cbe\u0ca6\u0ccd\u0cb0\u0cc6 \u0ca8\u0ccb\u0ca1\u0cbf' \u0c8e\u0c82\u0ca6\u0cb0\u0c82\u0ca4\u0cc6. \u0c85\u0ca6\u0cb0\u0c82\u0ca4\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf'\u0c97\u0cc6 \u0c86\u0ca1\u0cbf\u0cb7\u0ca8\u0ccd\u200c \u0ca8\u0cc0\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca1\u0cbf\u0cb7\u0ca8\u0ccd\u200c\u0ca8\u0cb2\u0ccd\u0cb2\u0cbf \u0caa\u0cbe\u0cb8\u0cbe\u0c97\u0cc1\u0cb5 \u0cae\u0cc2\u0cb2\u0c95 \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf' \u0ca4\u0c82\u0ca1 \u0cb8\u0cc7\u0cb0\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe.\u00a0", "\u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0:\u00a0\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf \u0c85\u0ca6\u0ca8\u0ccd\u0ca8\u0cc1 \u0c9c\u0ca8 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0cae\u0cbe\u0ca4\u0ccd\u0cb0 \u0cac\u0c82\u0ca6 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cb2\u0cc7 \u0cb9\u0ccb\u0ca6\u0cb0\u0cc1. \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cc1 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0c95\u0cbe\u0ca6\u0cb0\u0cc6 \u0ca4\u0ca8\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc8 \u0ca4\u0caa\u0ccd\u0caa\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0ccb \u0c8f\u0ca8\u0ccb \u0c92\u0cae\u0ccd\u0cae\u0cc6\u0c97\u0cc7 \u0cae\u0cc2\u0cb0\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cac\u0c97\u0ccd\u0c97\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2.", "\"\u0c85\u0ca8\u0cc7\u0c95\u0cb0\u0cbf\u0c97\u0cc6 \u0c88 \u0cb9\u0cc1\u0ca1\u0cc1\u0c97\u0cbf \u0caf\u0cbe\u0cb0\u0cc1 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2\u0cb5\u0cbf\u0ca6\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0ca8\u0cbe\u0ca8\u0cc1 \u0c92\u0cae\u0ccd\u0cae\u0cc6\u0cb2\u0cc7 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0cae\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0c95\u0ccd\u0c95\u0cc6. \u0c85\u0ca6\u0cc7 \u0c95\u0cc1\u0ca4\u0cc2\u0cb9\u0cb2 \u0ca8\u0ca8\u0c97\u0cc2 \u0c87\u0ca6\u0cc6, \u0c9c\u0ca8 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1. \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6. \u0c8e\u0cb2\u0ccd\u0cb2\u0cc2 \u0cb0\u0cbf\u0caa\u0cc0\u0c9f\u0ccd\u200c \u0c86\u0c97\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0c95\u0cc1\u0ca4\u0cc2\u0cb9\u0cb2\u0ca6\u0cbf\u0c82\u0ca6 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97\u0cbe\u0c97\u0cb2\u0cc7 \"\u0cb5\u0cbe\u0cb8\u0cc1 \u0ca8\u0cbe\u0ca8\u0ccd\u200c \u0caa\u0c95\u0ccd\u0c95\u0cbe \u0cb2\u0ccb\u0c95\u0cb2\u0ccd\u200c' \u0cb9\u0cbe\u0c97\u0cc2 \"\u0c85\u0cae\u0ccd\u0cae\u0cbe \u0c90 \u0cb2\u0cb5\u0ccd\u200c \u0caf\u0cc2' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf \u0cb9\u0c82\u0ca4\u0c95\u0ccd\u0c95\u0cc6 \u0cac\u0c82\u0ca6\u0cbf\u0cb5\u0cc6. \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf\u0ca6\u0cc6.", "\"\u0cb5\u0cbe\u0cb8\u0cc1' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cae\u0cc6\u0ca1\u0cbf\u0c95\u0cb2\u0ccd\u200c \u0cb8\u0ccd\u0c9f\u0cc2\u0ca1\u0cc6\u0c82\u0c9f\u0ccd\u200c. \u0cac\u0ccb\u0cb2\u0ccd\u0ca1\u0ccd\u200c \u0c85\u0c82\u0ca1\u0ccd\u200c \u0cac\u0cac\u0ccd\u0cb2\u0cbf \u0caa\u0cbe\u0ca4\u0ccd\u0cb0. \u0c87\u0ca8\u0ccd\u0ca8\u0cc1 \"\u0c85\u0cae\u0ccd\u0cae\u0cbe \u0c90 \u0cb2\u0cb5\u0ccd\u200c \u0caf\u0cc2' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cb8\u0cc6\u0c9f\u0cb2\u0ccd\u0ca1\u0ccd\u200c \u0c86\u0c97\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0. \u0caf\u0cbe\u0cb0 \u0c95\u0cc8 \u0c95\u0cc6\u0cb3\u0c97\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0ca6\u0cc7 \u0cb8\u0ccd\u0cb5\u0c82\u0ca4 \u0c89\u0ca6\u0ccd\u0caf\u0ccb\u0c97 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc1 \u0c95\u0ca8\u0cb8\u0cc1 \u0c95\u0cbe\u0ca3\u0cc1\u0cb5 \u0caa\u0cbe\u0ca4\u0ccd\u0cb0. \"\u0caa\u0ca1\u0ccd\u0ca1\u0cc6\u0cb9\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0cb2\u0cc7\u0c9c\u0cc1 \u0cb9\u0cc1\u0ca1\u0cc1\u0c97\u0cbf. \u0cb9\u0cc0\u0c97\u0cc6 \u0ca8\u0ca8\u0c97\u0cc6 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0cc6' \u0c8e\u0c82\u0ca6\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe.", "\u0cb8\u0cbf\u0ca8\u0cbf\u0cae\u0cbe \u0ca4\u0cc6\u0cb0\u0cc6\u0c95\u0c82\u0ca1 \u0ca8\u0c82\u0ca4\u0cb0 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cc1 \u0ca4\u0ca8\u0ccd\u0ca8 \u0caf\u0cbe\u0cb5 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cc1\u0c82\u0ca6\u0cc6 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe. \u0c87\u0ca8\u0ccd\u0ca8\u0cc1, \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe\u0c97\u0cc6 \u0c88 \u0cb9\u0cbf\u0c82\u0ca6\u0cbf\u0ca8 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0cae\u0cbe\u0ca1\u0cb0\u0ccd\u0ca8\u0ccd \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2\u0cb5\u0c82\u0ca4\u0cc6. \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca1\u0cb0\u0ccd\u0ca8\u0ccd \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cb0\u0cc2 \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe. \u0cb8\u0ca6\u0ccd\u0caf \u0c95\u0ca8\u0ccd\u0ca8\u0ca1\u0ca6\u0cbf\u0c82\u0ca6 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0caf \u0c95\u0ca1\u0cc6\u0c97\u0cc6 \u0c97\u0cae\u0ca8\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb2\u0ccd\u0cb2\u0cb5\u0c82\u0ca4\u0cc6.\u00a0"], "title": "\u0ca8\u0cbf\u0cb6\u0ccd\u0cb5\u0cbf\u200c\u0c95\u0cbe \u0c8e\u0c82\u0cac \u0c95\u0ca8\u0cb8\u0cc1 \u0c95\u0c82\u0c97\u0cb3 \u0cb9\u0cc1\u0ca1\u0cc1\u0c97\u0cbf"},
{"url": "https://www.udayavani.com/kannada/news/suchitra/310333/social-issues-in-kannada-film", "content": ["\u0cb8\u0ca6\u0ccd\u0caf \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cae\u0c95\u0ccd\u0c95\u0cb3\u0cc1 \u0c95\u0ca1\u0cbf\u0cae\u0cc6 \u0c87\u0cb0\u0cc1\u0cb5 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c9a\u0ccd\u0c9a\u0cc1\u0cb5 \u0c95\u0cc1\u0cb0\u0cbf\u0ca4 \u0c9a\u0cb0\u0ccd\u0c9a\u0cc6 \u0c92\u0c82\u0ca6\u0cc1 \u0c95\u0ca1\u0cc6\u0caf\u0cbe\u0ca6\u0cb0\u0cc6, \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0ca6\u0cc1\u0c83\u0cb8\u0ccd\u0ca5\u0cbf\u0ca4\u0cbf\u0caf \u0c95\u0cc1\u0cb0\u0cbf\u0ca4\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \u0c9a\u0cb0\u0ccd\u0c9a\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cbf\u0c82\u0ca5 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca4\u0cae\u0ccd\u0cae\u0ca6\u0cc7 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u00a0\u0cb8\u0cbf\u0ca8\u0cbf\u0cae\u0cbe\u0ca6\u0cb5\u0cb0\u0cc1 \u0caa\u0ccd\u0cb0\u0ca4\u0cbf\u0cad\u0c9f\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c88 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc7 \u0c95\u0ca5\u0cbe\u0cb5\u0cb8\u0ccd\u0ca4\u0cc1\u0cb5\u0ca8\u0ccd\u0ca8\u0cbe\u0c97\u0cbf\u0cb8\u0cbf\u0ca6\u0cc6. \"\u0cb8\u0cb0\u0ccd\u0c95\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6 \u0c95\u0cbe\u0cb8\u0cb0\u0c97\u0ccb\u0ca1\u0cc1', \"\u0c85\u0cb8\u0ca4\u0ccb\u0cae \u0cb8\u0ca6\u0ccd\u0c97\u0cae\u0caf', \"\u0caa\u0ccd\u0cb0\u0cbe\u0cb0\u0ccd\u0ca5\u0ca8\u0cc6' , \"\u0ca6\u0ccd\u0cb0\u0ccb\u0ca3' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0c85\u0cb3\u0cbf\u0cb5\u0cc1-\u0c89\u0cb3\u0cbf\u0cb5\u0cbf\u0ca8 \u0cac\u0c97\u0ccd\u0c97\u0cc6\u0caf\u0cc7 \u0c95\u0ca5\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6.", "\u0c92\u0c82\u0ca6\u0cc1 \u0c95\u0ca1\u0cc6 \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c95\u0ca1\u0cc6 \u0cb9\u0cbe\u0cb0\u0cb0\u0ccd\u200c ... \u0cb9\u0cc0\u0c97\u0cc6 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb5\u0cbf\u0cb5\u0cbf\u0ca7 \u0c9c\u0cbe\u0ca8\u0cb0\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb5\u0cc6. \u0c87\u0cb5\u0cc6\u0cb2\u0ccd\u0cb2\u0ca6\u0cb0 \u0c95\u0ca5\u0cbe\u0cb5\u0cb8\u0ccd\u0ca4\u0cc1 \u0c95\u0cbe\u0cb2\u0ccd\u0caa\u0ca8\u0cbf\u0c95\u0cb5\u0cbe\u0ca6\u0cc1\u0ca6\u0cc1. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca4\u0ca8\u0ccd\u0ca8 \u0c95\u0cb2\u0ccd\u0caa\u0ca8\u0cc6\u0caf\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c95\u0ca5\u0cc6 \u0cb9\u0cc6\u0ca3\u0cc6\u0ca6\u0cbf\u0cb0\u0cc1\u0ca4\u0ccd\u0ca4\u0cbe\u0ca8\u0cc6. \u0c85\u0ca6\u0ca8\u0ccd\u0ca8\u0cc1 \u0c86\u0ca4 \u0ca4\u0ca8\u0ccd\u0ca8\u0ca6\u0cc7 \u0cb6\u0cc8\u0cb2\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cb0\u0cc2\u0caa\u0cbf\u0cb8\u0cbf\u0cb0\u0cc1\u0ca4\u0ccd\u0ca4\u0cbe\u0ca8\u0cc6. \u0c87\u0ca6\u0cc1 \u0c92\u0c82\u0ca6\u0cc1 \u0c95\u0ca1\u0cc6\u0caf\u0cbe\u0ca6\u0cb0\u0cc6, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb8\u0cbe\u0cae\u0cbe\u0c9c\u0cbf\u0c95 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c95\u0cc2\u0ca1\u0cbe \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0cb5\u0cc6. \u0cae\u0ca8\u0cb0\u0c82\u0c9c\u0ca8\u0cc6\u0caf \u0c9c\u0cc6\u0cc2\u0ca4\u0cc6 \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cbe\u0cae\u0cbe\u0c9c\u0cbf\u0c95 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0c97\u0cc6 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb8\u0ccd\u0caa\u0c82\u0ca6\u0cbf\u0cb8\u0cbf\u0ca6\u0cb7\u0ccd\u0c9f\u0cc1 \u0cac\u0cb9\u0cc1\u0cb6\u0c83 \u0cac\u0cc7\u0cb0\u0ccd\u0caf\u0cbe\u0cb5 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0cb5\u0cc2 \u0cb8\u0ccd\u0caa\u0c82\u0ca6\u0cbf\u0cb8\u0cbf\u0ca6\u0c82\u0ca4\u0cbf\u0cb2\u0ccd\u0cb2. \u0c85\u0ca6\u0cc1 \u0cb0\u0cbe\u0c9c\u0ccd\u0caf\u0ca6 \u0c95\u0cbe\u0cb5\u0cc7\u0cb0\u0cbf \u0cb9\u0ccb\u0cb0\u0cbe\u0c9f\u0cb5\u0cbe\u0c97\u0cbf\u0cb0\u0cac\u0cb9\u0cc1\u0ca6\u0cc1, \u0c97\u0ca1\u0cbf \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cbf\u0cb0\u0cac\u0cb9\u0cc1\u0ca6\u0cc1, \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0cb8\u0ccd\u0ca5\u0cbf\u0ca4\u0cbf\u0c97\u0ca4\u0cbf\u0caf \u0cb8\u0cc1\u0ca4\u0ccd\u0ca4 \u0c87\u0cb0\u0cac\u0cb9\u0cc1\u0ca6\u0cc1 \u0c85\u0ca5\u0cb5\u0cbe \u0cb0\u0cc8\u0ca4\u0cb0 \u0cb8\u0cae\u0cb8\u0ccd\u0caf\u0cc6 \u0c87\u0cb0\u0cac\u0cb9\u0cc1\u0ca6\u0cc1, \u0c97\u0ca3\u0cbf \u0cb8\u0cae\u0cb8\u0ccd\u0caf\u0cc6, \u0c87\u0ca8\u0ccd\u0ca8\u0cc2 \u0cae\u0cc1\u0c82\u0ca6\u0c95\u0ccd\u0c95\u0cc6 \u0cb9\u0ccb\u0c97\u0cbf \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0ca8\u0ccb\u0c9f\u0ccd\u200c\u0cac\u0ccd\u0caf\u0cbe\u0ca8\u0ccd\u200c \u0c8e\u0cab\u0cc6\u0c95\u0ccd\u0c9f\u0ccd, \u0ca8\u0cbf\u0cb0\u0ccd\u0cad\u0caf\u0cbe \u0caa\u0ccd\u0cb0\u0c95\u0cb0\u0ca3, \u0cb8\u0ccd\u0cb5\u0c9a\u0ccd\u0c9b \u0cad\u0cbe\u0cb0\u0ca4 \u0c85\u0cad\u0cbf\u0caf\u0cbe\u0ca8 ... \u0cb9\u0cc0\u0c97\u0cc6 \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0c9a\u0cb0\u0ccd\u0c9a\u0cc6\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0ca4\u0cae\u0ccd\u0cae\u0ca6\u0cc7 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6, \u0caa\u0cb0\u0cbf\u0cb9\u0cbe\u0cb0 \u0cb8\u0cc2\u0c9a\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0\u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c98\u0c9f\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cc1\u0cb5\u0cbe\u0c97 \u0c85\u0ca6\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c86\u0c97\u0cbf \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0ccb\u0ca6\u0cc1 \u0c95\u0cc2\u0ca1\u0cbe \u0ca4\u0caa\u0ccd\u0caa\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c87\u0ca6\u0ccd\u0ca6\u0c82\u0ca4\u0cc6 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0c85\u0ca6\u0cc1 \u0ca1\u0cbe\u0c95\u0ccd\u0caf\u0cc1\u0cae\u0cc6\u0c82\u0c9f\u0cb0\u0cbf \u0c86\u0c97\u0cc1\u0cb5 \u0cad\u0caf. \u0c88 \u0cb8\u0ca3\u0ccd\u0ca3 \u0c8e\u0cb3\u0cc6\u0caf \u0cae\u0ca7\u0ccd\u0caf\u0cc6 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0ca4\u0cae\u0ccd\u0cae\u0ca6\u0cc7 \u0c86\u0ca6 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0cbe\u0cae\u0cbe\u0c9c\u0cbf\u0c95 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cb5\u0cc6, \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb5\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0ca8\u0cc0\u0cb5\u0cc1 \"\u0ca8\u0cc8\u0c9c \u0c98\u0c9f\u0ca8\u0cc6\u0caf\u0cbe\u0ca7\u0cbe\u0cb0\u0cbf\u0ca4' \u0c8e\u0c82\u0cac \u0c9f\u0ccd\u0caf\u0cbe\u0c97\u0ccd\u200c\u0cb2\u0cc8\u0ca8\u0ccd\u200c\u0ca8\u0cc6\u0cc2\u0c82\u0ca6\u0cbf\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cc1. \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0ca6\u0cc6\u0cc2\u0ca1\u0ccd\u0ca1\u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0ca6\u0cb0\u0cc6, \u0c87\u0ca8\u0ccd\u0ca8\u0cc1 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0ca4\u0cae\u0ccd\u0cae \u0c95\u0ca5\u0cc6\u0caf \u0cb9\u0cbe\u0c97\u0cc2 \u0ca8\u0cbf\u0cb0\u0cc2\u0caa\u0ca3\u0cc6\u0caf\u0cbf\u0c82\u0ca6 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6\u0cbf\u0cb5\u0cc6. \u0cb8\u0cbe\u0cae\u0cbe\u0c9c\u0cbf\u0c95 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c87\u0c82\u0ca6\u0cc1 \u0ca8\u0cbf\u0ca8\u0ccd\u0ca8\u0cc6\u0caf \u0cb5\u0cbf\u0cb7\u0caf\u0cb5\u0cb2\u0ccd\u0cb2. \u0c86\u0caf\u0cbe\u0caf \u0c95\u0cbe\u0cb2\u0c95\u0ccd\u0c95\u0cc6, \u0cb8\u0c82\u0ca6\u0cb0\u0ccd\u0cad\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6, \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0 \u0cae\u0cc7\u0cb2\u0cc6 \u0c97\u0cbe\u0ca2 \u0caa\u0cb0\u0cbf\u0ca3\u0cbe\u0cae \u0cac\u0cc0\u0cb0\u0cbf\u0cb5\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0cb9\u0cc6\u0cb8\u0cb0\u0cbf\u0cb8\u0cac\u0cb9\u0cc1\u0ca6\u0cbe\u0ca6 \u0cb8\u0cbf\u0ca8\u0cbf\u0cae\u0cbe \"\u0cac\u0c82\u0c97\u0cbe\u0cb0\u0ca6 \u0cae\u0ca8\u0cc1\u0cb7\u0ccd\u0caf'. \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0c88 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0cb8\u0c82\u0c9a\u0cb2\u0ca8 \u0c89\u0c82\u0c9f\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0c9a\u0cbe\u0cb0. \u0c88 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6 \u0c85\u0ca6\u0cc6\u0cb7\u0ccd\u0c9f\u0ccb \u0caf\u0cc1\u0cb5\u0c95\u0cb0\u0cc1 \u0caa\u0c9f\u0ccd\u0c9f\u0ca3 \u0cac\u0cbf\u0c9f\u0ccd\u0c9f\u0cc1 \u0cb9\u0cb3\u0ccd\u0cb3\u0cbf\u0c97\u0cc6 \u0cac\u0c82\u0ca6\u0cc1 \u0c95\u0cc3\u0cb7\u0cbf\u0caf\u0ca4\u0ccd\u0ca4 \u0cae\u0cc1\u0c96 \u0cae\u0cbe\u0ca1\u0cbf\u0ca6\u0cb0\u0cc1. \u0c85\u0ca6\u0cc1 \u0c86 \u0cb8\u0cbf\u0ca8\u0cbf\u0cae\u0cbe\u0ca6 \u0c8e\u0cab\u0cc6\u0c95\u0ccd\u0c9f\u0ccd.", "\u0cb8\u0ca6\u0ccd\u0caf \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cae\u0c95\u0ccd\u0c95\u0cb3\u0cc1 \u0c95\u0ca1\u0cbf\u0cae\u0cc6 \u0c87\u0cb0\u0cc1\u0cb5 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c9a\u0ccd\u0c9a\u0cc1\u0cb5 \u0c95\u0cc1\u0cb0\u0cbf\u0ca4 \u0c9a\u0cb0\u0ccd\u0c9a\u0cc6 \u0c92\u0c82\u0ca6\u0cc1 \u0c95\u0ca1\u0cc6\u0caf\u0cbe\u0ca6\u0cb0\u0cc6, \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0ca6\u0cc1\u0c83\u0cb8\u0ccd\u0ca5\u0cbf\u0ca4\u0cbf\u0caf \u0c95\u0cc1\u0cb0\u0cbf\u0ca4\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \u0c9a\u0cb0\u0ccd\u0c9a\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0c82\u0ca6\u0cbf \u0c95\u0cc2\u0ca1\u0cbe \u0c9a\u0cbf\u0c82\u0ca4\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0caa\u0cb0\u0cb5\u0cbe\u0c97\u0cbf \u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cae\u0ccd\u0cae\u0ca6\u0cc7 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3\u0ca8\u0ccd\u0ca8\u0cc1 \u0c89\u0cb3\u0cbf\u0cb8\u0cb2\u0cc1, \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0cb5\u0cc6. \u00a0\"\u0cb8\u0cb0\u0ccd\u0c95\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6 \u0c95\u0cbe\u0cb8\u0cb0\u0c97\u0ccb\u0ca1\u0cc1', \"\u0c85\u0cb8\u0ca4\u0ccb\u0cae \u0cb8\u0ca6\u0ccd\u0c97\u0cae\u0caf', \"\u0caa\u0ccd\u0cb0\u0cbe\u0cb0\u0ccd\u0ca5\u0ca8\u0cc6' , \"\u0ca6\u0ccd\u0cb0\u0ccb\u0ca3', \"\u0c95\u0cc8\u0c9f\u0ccd\u200c \u0cac\u0ccd\u0cb0\u0ca6\u0cb0\u0ccd\u0cb8\u0ccd\u200c' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0c85\u0cb3\u0cbf\u0cb5\u0cc1-\u0c89\u0cb3\u0cbf\u0cb5\u0cbf\u0ca8 \u0cac\u0c97\u0ccd\u0c97\u0cc6\u0caf\u0cc7 \u0c95\u0ca5\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0cae\u0c95\u0ccd\u0c95\u0cb3\u0cc1 \u0c95\u0ca1\u0cbf\u0cae\u0cc6 \u0c87\u0cb0\u0cc1\u0cb5 \u0cb8\u0cc1\u0cae\u0cbe\u0cb0\u0cc1 28 \u0cb8\u0cbe\u0cb5\u0cbf\u0cb0 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cac\u0cc0\u0c97 \u0c9c\u0ca1\u0cbf\u0caf\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6 \u0c8e\u0c82\u0ca6\u0cc1 \u0cb8\u0cb0\u0ccd\u0c95\u0cbe\u0cb0 \u0cb9\u0cc7\u0cb3\u0cbf\u0cb0\u0cc1\u0cb5\u0cc1\u0ca6\u0cc1 \u0cb8\u0ca6\u0ccd\u0caf \u0c85\u0ca8\u0cc7\u0c95 \u0caa\u0ccb\u0cb7\u0c95\u0cb0\u0cb2\u0ccd\u0cb2\u0cbf, \u0cae\u0c95\u0ccd\u0c95\u0cb3\u0cb2\u0ccd\u0cb2\u0cbf \u0cb9\u0cbe\u0c97\u0cc2 \u0c95\u0ca8\u0ccd\u0ca8\u0ca1 \u0caa\u0ccd\u0cb0\u0cc7\u0cae\u0cbf\u0c97\u0cb3\u0cb2\u0ccd\u0cb2\u0cbf \u0c86\u0ca4\u0c82\u0c95\u0cb5\u0ca8\u0ccd\u0ca8\u0cc1 \u0c89\u0c82\u0c9f\u0cc1 \u0cae\u0cbe\u0ca1\u0cbf\u0ca6\u0cc6. \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c88 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc7 \u0c95\u0ca5\u0cbe\u0cb5\u0cb8\u0ccd\u0ca4\u0cc1\u0cb5\u0ca8\u0ccd\u0ca8\u0cbe\u0c97\u0cbf\u0cb8\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0ca4\u0cc6\u0cb0\u0cc6\u0c95\u0c82\u0ca1\u0cbf\u0cb0\u0cc1\u0cb5 \"\u0caa\u0ccd\u0cb0\u0cbe\u0cb0\u0ccd\u0ca5\u0ca8\u0cc6' \u0cb9\u0cbe\u0c97\u0cc2 \"\u0c85\u0cb8\u0ca4\u0ccb\u0cae \u0cb8\u0ca6\u0ccd\u0c97\u0cae\u0caf' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0cae\u0cca\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6 \u0ca4\u0cc6\u0cb0\u0cc6\u0c95\u0c82\u0ca1 \"\u0c85\u0cb8\u0ca4\u0ccb\u0cae' \u0ca6\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3\u0cc1 \u0cae\u0cc1\u0c9a\u0ccd\u0c9a\u0cc1\u0cb5 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf\u0ca8 \u0cae\u0cbe\u0cab\u0cbf\u0caf\u0cbe, \u0c87\u0ca6\u0cb0\u0cbf\u0c82\u0ca6 \u0cb6\u0cbf\u0c95\u0ccd\u0cb7\u0ca3 \u0cb5\u0c82\u0c9a\u0cbf\u0ca4\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0c95\u0ccd\u0c95\u0cb3\u0cc1, \u0cb6\u0cbe\u0cb2\u0cc6\u0caf\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0cc6 \u0c86\u0cb0\u0c82\u0cad\u0cbf\u0cb8\u0cb2\u0cc1 \u0ca8\u0ca1\u0cc6\u0cb8\u0cc1\u0cb5 \u0cb9\u0ccb\u0cb0\u0cbe\u0c9f\u0ca6 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc7 \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0cac\u0cbf\u0ca1\u0cc1\u0c97\u0ca1\u0cc6\u0caf \u0cb9\u0c82\u0ca4\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \"\u0cb8\u0cb0\u0ccd\u0c95\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6 \u0c95\u0cbe\u0cb8\u0cb0\u0c97\u0ccb\u0ca1\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0c9c\u0cc6\u0cc2\u0ca4\u0cc6\u0c97\u0cc6 \u0c97\u0ca1\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0caf\u0cbe\u0cb5 \u0cb0\u0cc0\u0ca4\u0cbf \u0ca8\u0cb6\u0cbf\u0cb8\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0cc6, \u0c85\u0cb2\u0ccd\u0cb2\u0cbf\u0ca8 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7 \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0c82\u0ca1\u0cbf\u0cb0\u0cc1\u0cb5 \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \"\u0ca6\u0ccd\u0cb0\u0ccb\u0ca3' \u0cb8\u0cbf\u0ca8\u0cbf\u0cae\u0cbe \u0c95\u0cc2\u0ca1\u0cbe \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0c95\u0cc1\u0cb0\u0cbf\u0ca4\u0cbe\u0ca6 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0cb9\u0cca\u0c82\u0ca6\u0cbf\u0ca6\u0cc6. \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cc1 \u0cae\u0cc1\u0c9a\u0ccd\u0c9a\u0cc1\u0cb5\u0cc1\u0ca6\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0ca8\u0cbe\u0caf\u0c95 \u0ca8\u0c9f\u0ca8 \u0cb9\u0ccb\u0cb0\u0cbe\u0c9f\u0cb5\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96\u0cb5\u0ca8\u0ccd\u0ca8\u0cbe\u0c97\u0cbf\u0cb8\u0cbf \u0c95\u0ca5\u0cc6 \u0cb9\u0cc6\u0ca3\u0cc6\u0caf\u0cb2\u0cbe\u0c97\u0cbf\u0ca6\u0cc6. \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c87\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf \u0cb6\u0cbf\u0c95\u0ccd\u0cb7\u0c95\u0cb0\u0cbe\u0c97\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0ca6\u0cc1 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0caf \u0cb8\u0cc1\u0ca4\u0ccd\u0ca4 \u0cac\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0cb5\u0cbf\u0c9a\u0cbe\u0cb0\u0cb5\u0cbe\u0ca6\u0cb0\u0cc6 \u0ca8\u0cbe\u0ca8\u0cbe \u0cb5\u0cbf\u0cb7\u0caf\u0c97\u0cb3 \u0c95\u0cc1\u0cb0\u0cbf\u0ca4\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6, \u0c86 \u0cae\u0cc2\u0cb2\u0c95 \u0c85\u0ca8\u0ccd\u0caf\u0cbe\u0caf\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0ca4\u0cae\u0ccd\u0cae \u0ca7\u0ccd\u0cb5\u0ca8\u0cbf \u0c8e\u0ca4\u0ccd\u0ca4\u0cbf\u0cb5\u0cc6. \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \"\u0cac\u0c82\u0c97\u0cbe\u0cb0 \u0cb8\u0ca8\u0ccd\u200c\u0c86\u0cab\u0ccd \u0cac\u0c82\u0c97\u0cbe\u0cb0\u0ca6 \u0cae\u0ca8\u0cc1\u0cb7\u0ccd\u0caf', \u0cb8\u0cc1\u0ca6\u0cc0\u0caa\u0ccd\u200c \u0c85\u0cb5\u0cb0 \"\u0cb9\u0cc6\u0cac\u0ccd\u0cac\u0cc1\u0cb2\u0cbf', \u0caa\u0cc1\u0ca8\u0cc0\u0ca4\u0ccd\u200c\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \"\u0caa\u0cc3\u0ca5\u0ccd\u0cb5\u0cbf', \"\u0cb0\u0ca3\u0cb5\u0cbf\u0c95\u0ccd\u0cb0\u0cae', \u0cb9\u0cca\u0cb8\u0cac\u0cb0 \"\u0cae\u0cbf\u0cb8\u0ccd\u0c9f\u0cb0\u0ccd\u200c \u0c9a\u0cc0\u0c9f\u0cb0\u0ccd\u200c \u0cb0\u0cbe\u0cae\u0cbe\u0c9a\u0cbe\u0cb0\u0cbf' \u0cb9\u0cc0\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u00a0\u0cb8\u0cbe\u0cae\u0cbe\u0c9c\u0cbf\u0c95 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cb5\u0cc6.", "\u0ca8\u0cc0\u0cb5\u0cc7 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cbf\u0ca6\u0cb0\u0cc6 \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \"\u0cac\u0c82\u0c97\u0cbe\u0cb0 \u0cb8\u0ca8\u0ccd\u200c\u0c86\u0cab\u0ccd \u0cac\u0c82\u0c97\u0cbe\u0cb0\u0ca6 \u0cae\u0ca8\u0cc1\u0cb7\u0ccd\u0caf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0c95\u0cc1\u0cb0\u0cbf\u0ca4\u0cbe\u0c97\u0cbf \u0cb9\u0cc7\u0cb3\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0cb0\u0cc8\u0ca4\u0cb0\u0cc1 \u0cac\u0cc6\u0cb3\u0cc6\u0ca6 \u0cac\u0cc6\u0cb3\u0cc6\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cac\u0cc6\u0cb2\u0cc6 \u0cb8\u0cbf\u0c97\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0c85\u0ca6\u0ca8\u0ccd\u0ca8\u0cc1 \u0ca8\u0cbf\u0c97\u0ca6\u0cbf \u0cae\u0cbe\u0ca1\u0cc1\u0cb5 \u0cb9\u0c95\u0ccd\u0c95\u0cc1 \u0c95\u0cc2\u0ca1\u0cbe \u0c85\u0cb5\u0cb0\u0cbf\u0c97\u0cc6 \u0c87\u0cb0\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0c85\u0c82\u0cb6\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb5\u0ccd\u0caf\u0cbe\u0caa\u0c95 \u0caa\u0ccd\u0cb0\u0cb6\u0c82\u0cb8\u0cc6 \u0c95\u0cc7\u0cb3\u0cbf\u0cac\u0c82\u0ca6\u0cbf\u0ca4\u0ccd\u0ca4\u0cc1 \u0c95\u0cc2\u0ca1\u0cbe. \u0c87\u0ca8\u0ccd\u0ca8\u0cc1 \u0caa\u0cc1\u0ca8\u0cc0\u0ca4\u0ccd\u200c \u0c85\u0cb5\u0cb0 \"\u0caa\u0cc3\u0ca5\u0ccd\u0cb5\u0cbf'\u0caf\u0cb2\u0ccd\u0cb2\u0cbf \u0cae\u0cc8\u0ca8\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf\u0ca8 \u0c85\u0c95\u0ccd\u0cb0\u0cae \u0cb9\u0cbe\u0c97\u0cc2 \u0c85\u0ca6\u0cb0\u0cbf\u0c82\u0ca6 \u0c85\u0cb2\u0ccd\u0cb2\u0cbf\u0ca8 \u0ca8\u0cc0\u0cb0\u0cc1 \u0caf\u0cbe\u0cb5 \u0c95\u0cb2\u0cc1\u0cb7\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0cac \u0c85\u0c82\u0cb6\u0cb5\u0ca8\u0ccd\u0ca8\u0cc1 \u0cac\u0cbf\u0c82\u0cac\u0cbf\u0cb8\u0cbf\u0ca6\u0cb0\u0cc6, \"\u0cb0\u0ca3\u0cb5\u0cbf\u0c95\u0ccd\u0cb0\u0cae'\u0ca6\u0cb2\u0ccd\u0cb2\u0cbf \u0c86\u0c82\u0ca7\u0ccd\u0cb0-\u0c95\u0cb0\u0ccd\u0ca8\u0cbe\u0c9f\u0c95 \u0c97\u0ca1\u0cbf\u0cad\u0cbe\u0c97\u0ca6 \u0cb8\u0cae\u0cb8\u0ccd\u0caf\u0cc6\u0caf \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cc1\u0ca6\u0cc0\u0caa\u0ccd\u200c \u0c85\u0cb5\u0cb0 \"\u0cb9\u0cc6\u0cac\u0ccd\u0cac\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c9c\u0ca8\u0cb0\u0cbf\u0c95\u0ccd\u200c \u0c94\u0cb7\u0ca7\u0cbf\u0c97\u0cb3\u0cb2\u0ccd\u0cb2\u0cbf\u0ca8 \u0c85\u0cb5\u0ccd\u0caf\u0cb5\u0cb9\u0cbe\u0cb0 \u0cb9\u0cbe\u0c97\u0cc2 \u0c85\u0ca6\u0cc1 \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cc1\u0cb5 \u0c95\u0cc1\u0cb0\u0cbf\u0ca4\u0cbe\u0ca6 \u0cb9\u0ccb\u0cb0\u0cbe\u0c9f\u0cb5\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc7, \u0c87\u0ca1\u0cc0 \u0ca6\u0cc7\u0cb6\u0cb5\u0ca8\u0ccd\u0ca8\u0cc1 \u0ca4\u0cb2\u0ccd\u0cb2\u0ca3\u0c97\u0cc6\u0cc2\u0cb3\u0cbf\u0cb8\u0cbf\u0ca6 \u0ca8\u0cbf\u0cb0\u0ccd\u0cad\u0caf\u0cbe \u0caa\u0ccd\u0cb0\u0c95\u0cb0\u0ca3, \u0cb8\u0ccd\u0cb5\u0ca4\u0ccd\u0c9b \u0cad\u0cbe\u0cb0\u0ca4 \u0c85\u0cad\u0cbf\u0caf\u0cbe\u0ca8, \u0ca8\u0ccb\u0c9f\u0ccd\u200c \u0cac\u0ccd\u0caf\u0cbe\u0ca8\u0ccd\u200c, \u0ca8\u0cc0\u0cb0\u0cbf\u0ca8 \u0cb8\u0cae\u0cb8\u0ccd\u0caf\u0cc6, \u0cb8\u0cb0\u0ccd\u0c95\u0cbe\u0cb0\u0cbf \u0c95\u0c9a\u0cc7\u0cb0\u0cbf\u0c97\u0cb3\u0cb2\u0ccd\u0cb2\u0cbf \u0c95\u0cc6\u0cb2\u0cb8\u0cb5\u0cbe\u0c97\u0cb2\u0cc1 \u0c85\u0cb2\u0cc6\u0caf\u0cac\u0cc7\u0c95\u0cbe\u0ca6 \u0cb8\u0ccd\u0ca5\u0cbf\u0ca4\u0cbf ... \u0cb9\u0cc0\u0c97\u0cc6 \u0c85\u0ca8\u0cc7\u0c95 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6.\u00a0", "\u0cb8\u0cbe\u0cae\u0cbe\u0c9c\u0cbf\u0c95 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cc1 \u0cb8\u0cbe\u0ca5\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc6, \u0c86 \u0cb8\u0cbf\u0ca8\u0cbf\u0cae\u0cbe \u0cb9\u0cc6\u0c9a\u0ccd\u0c9a\u0cc1 \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cc1\u0cb5\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0cae\u0cbe\u0ca4\u0cbf\u0cb2\u0ccd\u0cb2. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cc1 \u0c88 \u0ca4\u0cb0\u0cb9\u0ca6 \u0caa\u0ccd\u0cb0\u0caf\u0ca4\u0ccd\u0ca8\u0c97\u0cb3\u0cbf\u0c97\u0cc6 \u0cac\u0cc6\u0ca8\u0ccd\u0ca8\u0cc1\u0ca4\u0c9f\u0ccd\u0c9f\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c, \u0caa\u0cc1\u0ca8\u0cc0\u0ca4\u0ccd\u200c, \u0cb8\u0cc1\u0ca6\u0cc0\u0caa\u0ccd\u200c \u00a0\u0c88\u0c97\u0cbe\u0c97\u0cb2\u0cc7 \u0c87\u0c82\u0ca4\u0cb9 \u0caa\u0ccd\u0cb0\u0caf\u0ca4\u0ccd\u0ca8\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca8\u0cc0\u0ca1\u0cac\u0cc7\u0c95\u0cbf\u0ca6\u0cc6.", "\u0c8e\u0cb2\u0ccd\u0cb2\u0cbe \u0c93\u0c95\u0cc6, \u0c9c\u0ccd\u0cb5\u0cb2\u0c82\u0ca4 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6 \u0c95\u0cc2\u0ca1\u0cb2\u0cc6 \u0caa\u0cb0\u0cbf\u0cb9\u0cbe\u0cb0 \u0cb8\u0cbf\u0c95\u0ccd\u0c95\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0ca6\u0cbe \u0c8e\u0c82\u0ca6\u0cc1 \u0ca8\u0cc0\u0cb5\u0cc1 \u0c95\u0cc7\u0cb3\u0cac\u0cb9\u0cc1\u0ca6\u0cc1. \u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0c9c\u0cbe\u0c97\u0cc3\u0ca4\u0cbf\u0caf\u0c82\u0ca4\u0cc2 \u0cae\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \u0cb8\u0cbe\u0cae\u0cbe\u0ca8\u0ccd\u0caf \u0cb5\u0ccd\u0caf\u0c95\u0ccd\u0ca4\u0cbf\u0c97\u0cc2 \u0cac\u0cc7\u0c97\u0ca8\u0cc7 \u0ca4\u0cb2\u0cc1\u0caa\u0cc1\u0cb5, \u0c85\u0cb0\u0ccd\u0ca5\u0cb5\u0cbe\u0c97\u0cc1\u0cb5 \u0cae\u0cbe\u0ca7\u0ccd\u0caf\u0cae\u0cb5\u0cc6\u0cc2\u0c82\u0ca6\u0cbf\u0ca6\u0ccd\u0ca6\u0cb0\u0cc6 \u0c85\u0ca6\u0cc1 \u0cb8\u0cbf\u0ca8\u0cbf\u0cae\u0cbe. \u0c87\u0c82\u0ca4\u0cb9 \u0caa\u0ccd\u0cb0\u0cad\u0cbe\u0cb5\u0cbf \u0cae\u0cbe\u0ca7\u0ccd\u0caf\u0cae\u0c97\u0cb3\u0cb2\u0ccd\u0cb2\u0cbf \u0cb5\u0cbf\u0cb7\u0caf\u0cb5\u0cc6\u0cc2\u0c82\u0ca6\u0cc1 \u0c9a\u0cb0\u0ccd\u0c9a\u0cc6\u0caf\u0cbe\u0ca6\u0cb0\u0cc6 \u0cb9\u0cc6\u0c9a\u0ccd\u0c9a\u0cc1 \u0cb8\u0cc2\u0c95\u0ccd\u0ca4 \u0c8e\u0c82\u0cac \u0c95\u0cbe\u0cb0\u0ca3\u0cb5\u0cc2 \u0c87\u0ca6\u0cb0 \u0cb9\u0cbf\u0c82\u0ca6\u0cbf\u0ca6\u0cc6.", "\u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd \u00a0\u0cb0\u0cc8\u00a0"], "title": "\u0cb8\u0cbf\u0ca8\u0cbf \u0c95\u0cb3\u0c95\u0cb3\u0cbf"},
{"url": "https://www.udayavani.com/kannada/news/suchitra/315705/the-truth-is-it-is-not-a-children-s-picture", "content": ["\"\u0ca8\u0cbe\u0ca8\u0cc1 \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c85\u0ca6\u0cc6\u0cc2\u0c82\u0ca6\u0cc1 \u0cab\u0cbf\u0cb2\u0cbe\u0cb8\u0cab\u0cbf\u0c95\u0cb2\u0ccd\u200c \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cad\u0c97\u0cb5\u0ca6\u0ccd\u0c97\u0cc0\u0ca4\u0cc6, \u0cb5\u0cc7\u0ca6\u0cbe\u0c82\u0ca4, \u0cb8\u0cbf\u0ca6\u0ccd\u0ca7\u0cbe\u0c82\u0ca4 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0c92\u0cb3\u0c97\u0cc6\u0cc2\u0c82\u0ca1\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0cae\u0cbe\u0ca1\u0cbf\u0ca6 \u0cb8\u0cbe\u0cb9\u0cb8 \u0c92\u0c82\u0ca6\u0cbe, \u0c8e\u0cb0\u0ca1\u0cbe...!'\u00a0", "- \u0cb9\u0cc0\u0c97\u0cc6 \u0cb9\u0cc7\u0cb3\u0cbf \u0cb9\u0cbe\u0c97\u0cc6\u0cc2\u0c82\u0ca6\u0cc1 \u0cb8\u0cae\u0cbe\u0ca7\u0cbe\u0ca8\u0ca6 \u0ca8\u0cbf\u0c9f\u0ccd\u0c9f\u0cc1\u0cb8\u0cbf\u0cb0\u0cc1 \u0cac\u0cbf\u0c9f\u0ccd\u0c9f\u0cb0\u0cc1 \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c96\u0ccd\u0caf\u0cbe\u0ca4\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c.\"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0cac\u0cb3\u0cbf\u0c95 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cb9\u0cc1\u0ca6\u0cc1 \u0c8e\u0c82\u0cac \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cb2\u0cb5\u0cb0\u0cb2\u0ccd\u0cb2\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0cae\u0cbe\u0ca4\u0ccd\u0cb0 \u0cb9\u0cbe\u0c97\u0cc6 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ca3, \u0c85\u0cb5\u0cb0\u0cbf\u0c97\u0cc6 \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0cb9\u0caa\u0cbe\u0cb9\u0caa\u0cbf. \u0c86 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c85\u0cb5\u0cb0\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c95\u0c82\u0c9f\u0cc6\u0c82\u0c9f\u0ccd\u200c \u0c87\u0cb0\u0cc1\u0cb5 \u0c9a\u0cbf\u0ca4\u0ccd\u0cb0. \u0c85\u0ca6\u0c95\u0ccd\u0c95\u0cc6\u0c82\u0ca6\u0cc7 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0c95\u0ca5\u0cc6 \u0cac\u0cb0\u0cc6\u0caf\u0ccb\u0c95\u0cc6 \u0c95\u0cc1\u0cb3\u0cbf\u0ca4\u0cb0\u0cc1. \u0cb9\u0cbe\u0c97\u0cc6 \u0cb9\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7, \"\u0c92\u0c82\u0ca6\u0cb2\u0ccd\u0cb2\u0cbe \u0c8e\u0cb0\u0ca1\u0cb2\u0ccd\u0cb2\u0cbe'.", "\u0cb9\u0ccc\u0ca6\u0cc1, \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7 \u0ca4\u0ca1, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c85\u0cb5\u0cb0 \u0cac\u0cb3\u0cbf \u0cac\u0c82\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0 \u0cb8\u0c82\u0c96\u0ccd\u0caf\u0cc6\u0c97\u0cc7\u0ca8\u0cc1 \u0cb2\u0cc6\u0c95\u0ccd\u0c95\u0cb5\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0c85\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca4\u0cc6\u0cb2\u0cc1\u0c97\u0cc1, \u0ca4\u0cae\u0cbf\u0cb3\u0cc1 \u0cad\u0cbe\u0cb7\u0cc6\u0c97\u0cc2 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0cb5 \u0c85\u0cb5\u0c95\u0cbe\u0cb6 \u0cac\u0c82\u0ca4\u0cbe\u0ca6\u0cb0\u0cc2, \u0cad\u0cbe\u0cb7\u0cc6\u0caf \u0cb8\u0cae\u0cb8\u0ccd\u0caf\u0cc6\u0caf\u0cbf\u0c82\u0ca6\u0cbe\u0c97\u0cbf \u0c86 \u0c85\u0cb5\u0c95\u0cbe\u0cb6 \u0c95\u0cc8 \u0c9a\u0cc6\u0cb2\u0ccd\u0cb2\u0cbf\u0ca6\u0cb0\u0cc1. \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6 \u0cae\u0cc7\u0cb2\u0cbf\u0ca6\u0ccd\u0ca6 \u0cb9\u0cbf\u0ca1\u0cbf\u0ca4 \u0c85\u0ca8\u0ccd\u0caf \u0cad\u0cbe\u0cb7\u0cc6 \u0cae\u0cc7\u0cb2\u0cbf\u0cb0\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c95\u0cc8 \u0cac\u0cbf\u0c9f\u0ccd\u0c9f\u0cb0\u0cc1. \u0cae\u0cc1\u0c82\u0ca6\u0cc7\u0ca8\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6 \u0c95\u0cc2\u0ca1 \u0c85\u0cb5\u0cb0\u0cb2\u0ccd\u0cb2\u0cbf\u0cb0\u0cb2\u0cbf\u0cb2\u0ccd\u0cb2. \u0caf\u0cbe\u0cb5 \u0c95\u0ca5\u0cc6\u0caf\u0cc2 \u0ca4\u0cb2\u0cc6\u0caf\u0cb2\u0ccd\u0cb2\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0cc7 \u0cb5\u0cc7\u0cb3\u0cc6\u0c97\u0cc6 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf \u0cb9\u0ccb\u0ca6\u0cb5\u0cb0\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95 \u0c89\u0cae\u0cbe\u0caa\u0ca4\u0cbf. \"\u0cb9\u0cc6\u0cac\u0ccd\u0cac\u0cc1\u0cb2\u0cbf' \u0c85\u0c82\u0ca4\u0cb9 \u0cac\u0cbf\u0c97\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0cac\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf \u0c85\u0c82\u0ca6\u0cbe\u0c97, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c97\u0cc6\u0cc2\u0c82\u0ca6\u0cb2\u0c95\u0ccd\u0c95\u0cc0\u0ca1\u0cbe\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0c95\u0ccb\u0c9f\u0cbf \u0cb9\u0cbe\u0c95\u0cc1\u0cb5 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0cac\u0c82\u0ca6\u0cb0\u0cc6, \u0cac\u0cbf\u0c9f\u0ccd\u0c9f\u0cb5\u0cb0\u0cc1\u0c82\u0c9f\u0cc7? \u0c86\u0ca6\u0cb0\u0cc6, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb9\u0cbe\u0c97\u0cc6 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \"\u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0caf\u0cbe\u0cb5 \u0c95\u0ca5\u0cc6\u0caf\u0cc2 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0cb9\u0ca4\u0ccd\u0ca4\u0cc1 \u0ca4\u0cbf\u0c82\u0c97\u0cb3\u0cc1 \u0cb8\u0cae\u0caf \u0c95\u0cc6\u0cc2\u0ca1\u0cbf. \u0c92\u0c82\u0ca6\u0cc1 \u0c95\u0ca5\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c86\u0cae\u0cc7\u0cb2\u0cc6 \u0ca8\u0cbf\u0cae\u0ccd\u0cae \u0cac\u0cb3\u0cbf \u0cac\u0cb0\u0cbf\u00a4\u00e0\u0ca8\u0cbf. \u0ca8\u0cbf\u0cae\u0c97\u0cc6 \u0c93\u0c95\u0cc6 \u0c85\u0ca8\u0cbf\u0cb8\u0cbf \u0ca6\u0cb0\u0cc6 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0ca3' \u0c85\u0c82\u0ca4 \u0cb9\u0cc7\u0cb3\u0cbf\u0ca6 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c, \u0cae\u0cbe\u0ca4\u0cc1 \u0c95\u0cc6\u0cc2\u0c9f\u0ccd\u0c9f\u0c82\u0ca4\u0cc6, \u0c92\u0c82\u0ca6\u0cc1 \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb0\u0cc1. \u00a0\u0c86 \u0c95\u0ca5\u0cc6 \u0c89\u0cae\u0cbe\u0caa\u0ca4\u0cbf\u0c97\u0cc6 \u0cb9\u0cbf\u0ca1\u0cbf\u0cb8\u0cbf\u0ca4\u0cc1. \"\u0c92\u0c82\u0ca6\u0cb2\u0ccd\u0cb2\u0cbe \u0c8e\u0cb0\u0ca1\u0cb2\u0ccd\u0cb2\u0cbe' \u0c9a\u0cbf\u0ca4\u0ccd\u0cb0 \u0cb6\u0cc1\u0cb0\u0cc1\u0cb5\u0cbe\u0caf\u0ccd\u0ca4\u0cc1. \u0c86\u0c97\u0cb8\u0ccd\u0c9f\u0ccd\u200c 24 \u0cb0\u0c82\u0ca6\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cc2 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cae\u0cca\u0ca6\u0cb2 \u0caa\u0ccd\u0cb0\u0caf\u0ca4\u0ccd\u0ca8\u0ca6\u0cb2\u0ccd\u0cb2\u0cc7 \u0c97\u0cc6\u0cb2\u0cc1\u0cb5\u0cc1 \u0c95\u0cc6\u0cc2\u0c9f\u0ccd\u0c9f\u0cc1, \u0cac\u0cc1\u0ca6\u0ccd\u0ca7\u0cbf\u0cb5\u0c82\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c8e\u0c82\u0cac \u0cb9\u0cc6\u0cb8\u0cb0\u0cc1 \u0caa\u0ca1\u0cc6\u0ca6\u0cb5\u0cb0\u0cbf\u0c97\u0cc6 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb7\u0caf\u0cb5\u0cc7\u0ca8\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c\u0c97\u0cc6 \u0ca4\u0cbe\u0ca8\u0cc1 \u0ca4\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc7 \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1 \u0c95\u0ca5\u0cc6\u0caf \u0c9c\u0cbe\u0ca1\u0cc1 \u0cac\u0cc7\u0cb0\u0cc6\u0caf\u0ca6\u0ccd\u0ca6\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0cb5\u0cb0\u0cc7 \u0cb9\u0cc7\u0cb3\u0cc1\u0cb5\u0c82\u0ca4\u0cc6, \"\u0c87\u0ca6\u0cc1 \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0\u0cb5\u0cb2\u0ccd\u0cb2. \u0cb9\u0cbe\u0c97\u0cc7, \u0cae\u0c95\u0ccd\u0c95\u0cb3 \u0c9a\u0cbf\u0ca4\u0ccd\u0cb0\u0cb5\u0cc2 \u0c85\u0cb2\u0ccd\u0cb2. \"\u0cb0\u0cbe\u0cae\u0cbe \u0cb0\u0cbe\u0cae\u0cb0\u0cc7' \u0c9a\u0cbf\u0ca4\u0ccd\u0cb0 \u0cab\u0cbf\u0cb2\u0cbe\u0cb8\u0cab\u0cbf\u0c95\u0cb2\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1.\u00a0", "\u0cad\u0c97\u0cb5\u0ca6\u0ccd\u0c97\u0cc0\u0ca4\u0cc6, \u0cb8\u0cbf\u0ca6\u0ccd\u0ca7\u0cbe\u0c82\u0ca4, \u0cb5\u0cc7\u0ca6\u0cbe\u0c82\u0ca4\u0c97\u0cb3 \u0c85\u0c82\u0cb6\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0cae\u0cc1\u0c82\u0ca6\u0cbf\u0ca8 \u0c9a\u0cbf\u0ca4\u0ccd\u0cb0 \u0c85\u0cac\u0ccd\u0cac\u0cb0\u0cb5\u0cbf\u0cb0\u0ca6\u0cc6, \u0cb8\u0cb0\u0cb3\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1 \u0c85\u0c82\u0ca4\u0cb9 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cae\u0cbe\u0ca1\u0cac\u0cc7\u0c95\u0cc1, \u0c85\u0ca6\u0cc1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc7 \u0cae\u0cb0\u0cc6\u0cb8\u0cac\u0cc7\u0c95\u0cc1 \u0c85\u0c82\u0ca4 \u0c95\u0ca5\u0cc6 \u0cac\u0cb0\u0cc6\u0caf\u0ccb\u0c95\u0cc6 \u0c95\u0cc1\u0cb3\u0cbf\u0ca4\u0cc6. \u0cb9\u0cbe\u0c97\u0cc6 \u0ca4\u0caf\u0cbe\u0cb0\u0cbe\u0c97\u0cbf\u0ca6\u0ccd\u0ca6\u0cc7 \"\u0c92\u0c82\u0ca6\u0cb2\u0ccd\u0cb2\u0cbe \u0c8e\u0cb0\u0ca1\u0cb2\u0ccd\u0cb2\u0cbe'' \u0c8e\u0c82\u0ca6\u0cc1 \u0cb5\u0cbf\u0cb5\u0cb0 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0ca4\u0ccd\u0caf.\"\u0c87\u0ca6\u0cc6\u0cc2\u0c82\u0ca6\u0cc1 \u0cae\u0cc1\u0c97\u0ccd\u0ca7\u0ca4\u0cc6 \u0cb5\u0cbf\u0cb7\u0caf \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0c95\u0ca5\u0cc6. \u0cae\u0ca8\u0cc1\u0cb7\u0ccd\u0caf \u0ca4\u0ca8\u0ccd\u0ca8\u0cca\u0cb3\u0c97\u0cc6 \u0cae\u0cc1\u0c97\u0ccd\u0ca7\u0ca4\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc7 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbe\u0ca8\u0cc6. \u0cb9\u0c82\u0ca4 \u0cb9\u0c82\u0ca4\u0cb5\u0cbe\u0c97\u0cbf \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cb2\u0cc7 \u0c86 \u0cae\u0cc1\u0c97\u0ccd\u0ca7\u0ca4\u0cc6 \u0cae\u0cb0\u0cc6\u0ca4\u0cc1 \u0c93\u0ca1\u0cbe\u0ca1\u0cc1\u0ca4\u0ccd\u0ca4\u0cbe\u0ca8\u0cc6. \u0c86 \u0c85\u0c82\u0cb6\u0c95\u0ccd\u0c95\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \u0cb9\u0cc6\u0c95\u0ccd\u0c95\u0cbf \u0caa\u0ccb\u0ca3\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cc6. \u0c95\u0ca5\u0cc6\u0c97\u0cc6\u0cc2\u0c82\u0ca6\u0cc1 \u0c9a\u0ccc\u0c95\u0c9f\u0ccd\u0c9f\u0cc1 \u0cb8\u0cbf\u0c95\u0cc1\u00a4. \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0c87\u0ca6\u0cc1 \u0cb6\u0cbe\u0cb2\u0cc6 \u0c95\u0cc1\u0cb0\u0cbf\u0ca4 \u0c9a\u0cbf\u0ca4\u0ccd\u0cb0\u0cb5\u0cb2\u0ccd\u0cb2, \u0cae\u0c95\u0ccd\u0c95\u0cb3 \u0cb8\u0cbf\u0ca8\u0cbf\u0cae\u0cbe\u0ca8\u0cc2 \u0c85\u0cb2\u0ccd\u0cb2. \u0c87\u0cb2\u0ccd\u0cb2\u0cca\u0cac\u0ccd\u0cac \u0cb9\u0cc1\u0ca1\u0cc1\u0c97\u0ca8\u0cbf\u0ca6\u0ccd\u0ca6\u0cbe\u0ca8\u0cc6. \u0c85\u0cb5\u0ca8 \u0cb8\u0cc1\u0ca4\u0ccd\u0ca4\u0cb5\u0cc7 \u0c95\u0ca5\u0cc6 \u0cb8\u0cc1\u0ca4\u0ccd\u0ca4\u0cc1\u0ca4\u0ccd\u0ca4\u0ca6\u0cc6. \u0cae\u0cc1\u0c97\u0ccd\u0ca7\u0ca4\u0cc6\u0caf \u0cb0\u0cc2\u0caa \u0c85\u0cb5\u0ca8\u0cc1. \u0c86 \u0cb9\u0cc1\u0ca1\u0cc1\u0c97\u0ca8\u0ca8\u0ccd\u0ca8\u0cc1 \u0cb9\u0cca\u0cb0\u0ca4\u0cc1\u0caa\u0ca1\u0cbf\u0cb8\u0cbf\u0ca6\u0cb0\u0cc6, \u0cae\u0cbf\u0c95\u0ccd\u0c95\u0cb5\u0cb0\u0cc6\u0cb2\u0ccd\u0cb2\u0cbe \u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cb0\u0cc7 \u0c87\u0cb0\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0cac\u0ccd\u0cac \u0cae\u0cc1\u0c97\u0ccd\u0ca7 \u0cb9\u0cc1\u0ca1\u0cc1\u0c97 \u0caa\u0cc7\u0c9f\u0cc6 \u0c8e\u0c82\u0cac \u0c8a\u0cb0\u0cbf\u0c97\u0cc6 \u0cb9\u0ccb\u0ca6\u0cbe\u0c97, \u0c85\u0cb5\u0ca8 \u0c8e\u0ca6\u0cc1\u0cb0\u0cc1 \u0cb8\u0cbf\u0c97\u0cc1\u0cb5 \u0c9c\u0ca8 \u0c87\u0cb5\u0ca8\u0cbf\u0c82\u0ca6 \u0cb9\u0cc7\u0c97\u0cc6 \u0cac\u0ca6\u0cb2\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0ca8\u0cbf\u0c97\u0cc6 \u0c86 \u0c9c\u0ca8\u0cb0\u0cbf\u0c82\u0ca6 \u0c8f\u0ca8\u0cc6\u0cb2\u0ccd\u0cb2\u0cbe \u0c86\u0c97\u0cc1\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c95\u0ca5\u0cc6. \u0c87\u0ca6\u0cc6\u0cc2\u0c82\u0ca6\u0cc1 \u0cb8\u0ccb\u0cb7\u0cbf\u0caf\u0cb2\u0ccd\u200c \u0ca1\u0ccd\u0cb0\u0cbe\u0cae. \u0cb8\u0ccd\u0cb5\u0cb2\u0ccd\u0caa \u0cb9\u0ccd\u0caf\u0cc2\u0cae\u0cb0\u0ccd\u200c \u0cae\u0cbf\u0c95\u0ccd\u0cb8\u0ccd\u200c \u0c87\u0ca6\u0cc6. \u0ca8\u0ca8\u0ccd\u0ca8\u0cbf\u0cb7\u0ccd\u0c9f\u0ca6 \u0c95\u0ca5\u0cc6 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c8e\u0cb2\u0ccd\u0cb2\u0cbe \u0cae\u0c95\u0ccd\u0c95\u0cb3\u0cc2 \u0c88 \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0\u0cbf\u0c97\u0cc2 \u0c92\u0c82\u0ca6\u0cc1 \u0cb5\u0cb8\u0ccd\u0ca4\u0cc1 \u0cac\u0cc7\u0c95\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0c85\u0ca6\u0ca8\u0ccd\u0ca8 \u0c9c\u0cc0\u0cb5\u0ca8 \u0caa\u0cb0\u0ccd\u0caf\u0c82\u0ca4 \u0cb9\u0cc1\u0ca1\u0cc1\u0c95\u0ccd\u0ca4\u0cbe\u0ca8\u0cc7 \u0c87\u0cb0\u0cbf\u00a4\u00e0\u0cb5\u0cbf. \u0c85\u0ca6\u0ca8\u0ccd\u0ca8\u0cc7 \u0c86 \u0cae\u0cc1\u0c97\u0ccd\u0ca7 \u0cb9\u0cc1\u0ca1\u0cc1\u0c97 \u0cb9\u0cc1\u0ca1\u0cc1\u0c95\u0cb2\u0cc1 \u0cb9\u0ccb\u0ca6\u0cbe\u0c97, \u0ca8\u0cc7\u0c9a\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cae\u0cbe\u0c9c \u0c85\u0cb5\u0ca8\u0cbf\u0c97\u0cc6 \u0cb8\u0cb9\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cc6. \u0c85\u0ca6\u0cc7 \u0cac\u0cb2\u0cb5\u0cbe\u0ca6 \u0c95\u0cbe\u0ca8\u0ccd\u0cb8\u0cc6\u0caa\u0ccd\u0c9f\u0ccd. \u0c87\u0ca1\u0cc0 \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0ca4\u0ca8\u0ccd\u0ca8\u0cca\u0cb3\u0c97\u0cbf\u0cb0\u0cc1\u0cb5 \u0cae\u0cc1\u0c97\u0ccd\u0ca7\u0ca4\u0cc6 \u0c86\u0c9a\u0cc6 \u0cac\u0cb0\u0cc1\u0ca4\u0ccd\u0ca4\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c.", "\u0cb8\u0cb5\u0cbe\u0cb2\u0cc1 \u0cb9\u0cc6\u0c9a\u0ccd\u0c9a\u0cc1: \u0c87\u0c82\u0ca4\u0cb9 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5\u0cbe\u0c97 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cb5\u0cbe\u0cb2\u0cc1\u0c97\u0cb3\u0cc1 \u0c8e\u0ca6\u0cc1\u0cb0\u0cbe\u0c97\u0cc1\u0cb5\u0cc1\u0ca6\u0cc1 \u0cb8\u0cb9\u0c9c. \u0c85\u0c82\u0ca4\u0cb9 \u0cb8\u0cb5\u0cbe\u0cb2\u0cc1\u0c97\u0cb3\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbf\u0cb8\u0cbf\u0cb0\u0cc1\u0cb5 \u0cb8\u0ca4\u0ccd\u0caf, \"\u0cae\u0cca\u0ca6\u0cb2\u0ca8\u0cc6 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c85\u0c82\u0ca6\u0cb0\u0cc6 \u0c95\u0ca5\u0cc6. \u0c87\u0cb2\u0ccd\u0cb2\u0cbf \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0cab\u0cbe\u0cb0\u0ccd\u0cae\u0cc6\u0c9f\u0ccd\u200c \u0c87\u0cb2\u0ccd\u0cb2. \u0ca6\u0ccd\u0cb5\u0cc7\u0cb7, \u0caa\u0ccd\u0cb0\u0cc0\u0ca4\u0cbf, \u0caa\u0cc1\u0ca8\u0cb0\u0ccd\u0c9c\u0ca8\u0ccd\u0cae, \u0c86\u0ccd\u0caf\u0c95\u0ccd\u0cb7\u0ca8\u0ccd\u200c, \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c \u0c87\u0ca4\u0ccd\u0caf\u0cbe\u0ca6\u0cbf \u0c8f\u0ca8\u0cc2 \u0c87\u0cb0\u0cb2\u0ccd\u0cb2. \u0c97\u0c9f\u0ccd\u0c9f\u0cbf \u0c95\u0ca5\u0cc6 \u0c95\u0c9f\u0ccd\u0c9f\u0ccb\u0ca6\u0cc7 \u0ca6\u0cc6\u0cc2\u0ca1\u0ccd\u0ca1 \u0c9a\u0cbe\u0cb2\u0cc6\u0c82\u0c9c\u0ccd\u200c.\u00a0", "\u0ca8\u0cbe\u0cb5\u0cc1 \u0cb9\u0cca\u0cb8\u0ca6\u0cbe\u0c97\u0cbf \u0c95\u0ca5\u0cc6 \u0cb9\u0cc6\u0ca3\u0cc6\u0caf\u0cc1\u0cb5\u0cbe\u0c97 \u0c85\u0ca6\u0cc1 \u0cb5\u0c95\u0ccc\u00ec\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0ccb, \u0c87\u0cb2\u0ccd\u0cb2\u0cb5\u0ccb \u0c85\u0ca6\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0ccd\u0cb2. \u0c88 \u0cb0\u0cc0\u0ca4\u0cbf\u0caf \u0c95\u0ca5\u0cc6\u0c97\u0cb3\u0cbf\u0c97\u0cc6 \u0cac\u0cb0\u0cb5\u0ca3\u0cbf\u0c97\u0cc6 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c86\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0c85\u0ca6\u0ca8\u0ccd\u0ca8\u0cc1 \u0c9c\u0ca8\u0cb0\u0cbf\u0c97\u0cc6 \u0c95\u0ca8\u0ccd\u0cb5\u0cbf\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccb\u0ca6\u0cc1 \u0c87\u0ca8\u0ccd\u0ca8\u0cc2 \u0ca6\u0cc6\u0cc2\u0ca1\u0ccd\u0ca1 \u0c9a\u0cbe\u0cb2\u0cc6\u0c82\u0c9c\u0ccd\u200c. \u0c87\u0c82\u0ca5\u0ca6\u0ccd\u0ca6\u0cc7 \u0cb8\u0cc0\u0ca8\u0ccd\u200c\u0c97\u0cb3\u0cbf\u0c97\u0cc6 \u0c9c\u0ca8 \u0ca8\u0c97\u0ccd\u0ca4\u0cbe\u0cb0\u0cc6, \u0ca8\u0c97\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0cc2 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cb2\u0ccd\u0cb2. \u0c85\u0ca6\u0cc1 \u0cb5\u0cb0\u0ccd\u0c95\u0ccd\u200c \u0c86\u0c97\u0cac\u0cb9\u0cc1\u0ca6\u0cb7\u0ccd\u0c9f\u0cc7 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0ca5\u0cc6 \u0ca8\u0c82\u0cac\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1. \u0ca8\u0cae\u0c97\u0cc6 \u0c86 \u0c95\u0ca5\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1, \u0caa\u0cbe\u0ca4\u0ccd\u0cb0 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf \u0ca8\u0ccb\u0ca1\u0ccb\u0cb5\u0cb0\u0cc6\u0c97\u0cc6 \u0ca8\u0cae\u0c97\u0cc2 \u0c85\u0ca6\u0cb0 \u0c9c\u0ca1\u0ccd\u0c9c\u0ccd\u0cae\u0cc6\u0c82\u0c9f\u0ccd\u200c \u0cb8\u0cbf\u0c97\u0ccb\u0ca6\u0cbf\u0cb2\u0ccd\u0cb2. \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0cae\u0cbe\u0ca1\u0cc1\u0cb5\u0cbe\u0c97\u0cb2\u0cc2 \u0c87\u0c82\u0ca5\u0ca6\u0ccd\u0ca6\u0cc7 \u0cb8\u0cb5\u0cbe\u0cb2\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c88 \u0cb0\u0cc0\u0ca4\u0cbf\u0caf \u0cb8\u0cac\u0cc6j\u0c95\u0ccd\u0c9f\u0ccd \u0c97\u0cb3\u0cc1 \u0ca4\u0cc1\u0c82\u0cac\u0cbe \u0c95\u0cb7\u0ccd\u0c9f. \u0c85\u0ca6\u0cc1 \u0cb5\u0cb0\u0ccd\u0c95\u0ccc\u0c9f\u0ccd\u200c \u0c86\u0ca6\u0cbe\u0c97\u0cb2\u0cb7\u0ccd\u0c9f\u0cc7 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c.", "\u0c87\u0ca6\u0cc1 \u0ca4\u0cae\u0ccd\u0cae \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbf\u0c82\u0ca4 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0cb5 \u0cb8\u0ca4\u0ccd\u0caf, \"\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c85\u0ca6\u0cc7 \u0cb0\u0cc0\u0ca4\u0cbf\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cb0\u0cc6 \"\u0cac\u0ccd\u0cb0\u0cbe\u0c82\u0ca1\u0ccd\u200c' \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cc6\u0c82\u0cac \u0cb9\u0cc6\u0cb8\u0cb0\u0cbe\u0c97\u0cc1\u0ca4\u0ccd\u0ca4\u0cc6. \u0c87\u0ca6\u0cc1 \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c9c\u0cbe\u0ca4\u0cbf\u0c97\u0cc6 \u0cb8\u0cc7\u0cb0\u0cbf\u0cb2\u0ccd\u0cb2. \"\u0c92\u0c82\u0ca6\u0cb2\u0ccd\u0cb2\u0cbe \u0c8e\u0cb0\u0ca1\u0cb2\u0ccd\u0cb2\u0cbe' \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0c86 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cb8\u0cbf\u0ca8\u0cbf\u0cae\u0cbe\u0ca8\u0cbe \u0c87\u0ca6\u0cc1 \u0c85\u0ca8\u0cbf\u0cb8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c97\u0ccd\u0caf\u0cbe\u0cb0\u0c82\u0c9f\u0cbf \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf. \u0ca8\u0ca8\u0c97\u0cc6 \u0c95\u0c82\u0c9f\u0cc6\u0c82\u0c9f\u0ccd\u200c \u0c87\u0cb7\u0ccd\u0c9f. \u0cb9\u0cca\u0cb8 \u0caa\u0ccd\u0cb0\u0caf\u0ccb\u0c97 \u0c87\u0cb7\u0ccd\u0c9f. \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0cb0\u0cb3\u0cb5\u0cbe\u0c97\u0cbf \u0cb9\u0cc7\u0cb3\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac \u0ca8\u0ccb\u0ca1\u0cc1\u0c97\u0ca8\u0cbf\u0c97\u0cc2 \u0c85\u0cb0\u0ccd\u0ca5 \u0c86\u0c97\u0cac\u0cc7\u0c95\u0cc1. \u0c85\u0cb5\u0ca8\u0cc1 \u0cb9\u0cb3\u0ccd\u0cb3\u0cbf\u0caf\u0cb5\u0ca8\u0cbf\u0cb0\u0cb2\u0cbf, \u0c85\u0ca8\u0c95\u0ccd\u0cb7\u0cb0\u0cb8\u0ccd\u0ca5\u0ca8\u0cbf\u0cb0\u0cb2\u0cbf, \u0cb8\u0cbf\u0ca8\u0cbf\u0cae\u0cbe\u0ca6 \u0c86\u0cb8\u0c95\u0ccd\u0ca4\u0cbf \u0c87\u0cb2\u0ccd\u0cb2\u0ca6 \u0cb5\u0ccd\u0caf\u0c95\u0ccd\u0ca4\u0cbf\u0caf\u0cc7 \u0c87\u0cb0\u0cb2\u0cbf, \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cbe\u0c97 \u0ca8\u0c97\u0ccd\u0ca4\u0cbe \u0ca8\u0c97\u0ccd\u0ca4\u0cbe \u0ca8\u0cc6\u0cc2\u0ca1\u0cac\u0cc7\u0c95\u0cc1, \u0cb9\u0cc7\u0cb3\u0cbf\u0ca6\u0ccd\u0ca6\u0cc1 \u0c86\u0cb0\u0ccd\u0ca5 \u0c86\u0c97\u0cac\u0cc7\u0c95\u0cc1. \u0c85\u0ca6\u0cc1 \u0c85\u0cb5\u0cb0\u0cbf\u0c97\u0cc6 \u0c95\u0ca8\u0cc6\u0c95\u0ccd\u0c9f\u0ccd \u0c86\u0c97\u0cac\u0cc7\u0c95\u0cc1. \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c95\u0ca5\u0cc6 \u0c87\u0cb2\u0ccd\u0cb2\u0cbf\u0ca6\u0cc6. \"\u0cb0\u0cbe\u0cae\u0cbe \u0cb0\u0cbe\u0cae \u0cb0\u0cc7' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0c9c\u0ca8 \u0ca8\u0cc6\u0ca8\u0caa\u0cbf\u0cb8\u0cac\u0cbe\u0cb0\u0ca6\u0cc1 \u0c8e\u0c82\u0cac \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0c88 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c, \"\u0c92\u0c82\u0ca6\u0cc1 \u0cb8\u0cae\u0cb8\u0ccd\u0caf\u0cc6 \u0c8f\u0ca8\u0cc6\u0c82\u0ca6\u0cb0\u0cc6, \u0cb9\u0cca\u0cb8 \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cb0\u0cc6 \"\u0cac\u0ccd\u0cb0\u0cbe\u0c82\u0ca1\u0ccd\u200c \u0cab\u0cc0\u0cb2\u0ccd\u200c' \u0c86\u0c97\u0cac\u0cb9\u0cc1\u0ca6\u0cc7\u0ca8\u0ccb. \u0ca8\u0ca8\u0c97\u0cc6 \u0cac\u0ccd\u0cb0\u0cbe\u0c82\u0ca1\u0ccd\u200c \u0c86\u0c97\u0ccd\u0ca4\u0cbf\u00e0\u0ca8\u0cbf \u0c8e\u0c82\u0cac \u0cad\u0caf\u0cb5\u0cbf\u0cb2\u0ccd\u0cb2. \u0c95\u0c82\u0c9f\u0cc6\u0c82\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0cb9\u0cca\u0cb8\u0ca6\u0cc7\u0ca8\u0ca8\u0ccd\u0ca8\u0ccb \u0c95\u0cc6\u0cc2\u0ca1\u0cac\u0cc7\u0c95\u0cc6\u0c82\u0cac \u0c9b\u0cb2\u0cb5\u0cbf\u0ca6\u0cc6. \u0c96\u0cc1\u0cb7\u0cbf \u0c85\u0c82\u0ca6\u0cb0\u0cc6, \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6 \u0c89\u0cae\u0cbe\u0caa\u0ca4\u0cbf \u0c85\u0c82\u0ca4\u0cb9 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c87\u0c82\u0ca4\u0cb9 \u0cb8\u0cac\u0cc6j\u0c95\u0ccd\u0c9f\u0ccd \u0c92\u0caa\u0ccd\u0caa\u0cbf, \u0cb8\u0cb9\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cc1 \u0cb5\u0cbf\u0cb6\u0cc7\u0cb7' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0ca4\u0ccd\u0caf.", "\"\u0c87\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0c95\u0ca5\u0cc6 \u0cac\u0cb0\u0cc6\u0caf\u0cc1\u0cb5\u0cbe\u0c97 \u0caf\u0cbe\u0cb5 \u0cb9\u0cc0\u0cb0\u0ccb\u0c97\u0cb3\u0cc1 \u0ca4\u0cb2\u0cc6\u0caf\u0cb2\u0ccd\u0cb2\u0cbf\u0cb0\u0cb2\u0ccd\u0cb2. \u0ca8\u0cbe\u0ca8\u0cc1 \u0ca8\u0cbf\u0ca4\u0ccd\u0caf \u0ca8\u0ccb\u0ca1\u0ccb \u0caa\u0cbe\u0ca4\u0ccd\u0cb0, \u0cb2\u0cc8\u0cab\u200c\u0cb2\u0ccd\u0cb2\u0cbf \u0cac\u0c82\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0c87\u0cb2\u0ccd\u0cb2\u0cbf\u0cb5\u0cc6. \u0c85\u0cb5\u0ca8\u0cc1 \u0cb9\u0c82\u0c97\u0cbe, \u0c87\u0cb5\u0ca8\u0cc1 \u0cb9\u0cbf\u0c82\u0c97\u0cbe \u0c8e\u0c82\u0cac \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc7 \u0cb9\u0cc1\u0ca1\u0cc1\u0c95\u0ccd\u0ca4\u0cc0\u0ca8\u0cbf. \u0c92\u0c82\u0ca6\u0cc1 \u0cad\u0caf\u0cb5\u0cc6\u0c82\u0ca6\u0cb0\u0cc6, \u0cb8\u0cc0\u0cb0\u0cbf\u0caf\u0cb8\u0ccd\u200c \u0ca8\u0c9f\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca4\u0c82\u0ca6\u0cc1 \u0c95\u0cbe\u0cae\u0cbf\u0ca1\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0cb8\u0cb0\u0cbf \u0c87\u0cb0\u0cc1\u0ca4\u0ccd\u0ca4\u0cbe? \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c87\u0c82\u0ca4\u0cb9 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cb2\u0cc1 \u0c85\u0cb5\u0cb0\u0cc1 \u0cb0\u0cc6\u0ca1\u0cbf \u0c87\u0cb0\u0cb2\u0ccd\u0cb2. \u0ca4\u0cae\u0ccd\u0cae \u0c87\u0cae\u0cc7\u0c9c\u0ccd\u200c \u0cac\u0cbf\u0c9f\u0ccd\u0c9f\u0cc1 \u0cac\u0cb0\u0cb2\u0ccd\u0cb2. \u00a0\u0cb9\u0cbe\u0c97\u0cc6\u0cc2\u0cae\u0ccd\u0cae\u0cc6 \u0cac\u0c82\u0ca6\u0cb0\u0cc2 \u0c9c\u0ca8 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0cad\u0caf. \u0c85\u0ca6\u0cc1 \u0ca8\u0cae\u0ccd\u0cae\u0c82\u0ca4\u0cb9 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc2 \u0c87\u0cb0\u0cc1\u0ca4\u0ccd\u0ca4\u0cc6. \u0c85\u0ca6\u0cc7 \u0cb9\u0cca\u0cb8 \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf\u0c97\u0cb3\u0cbe\u0ca6\u0cb0\u0cc6, \u0ca8\u0cae\u0c97\u0cc6 \u0cac\u0cc7\u0c95\u0cbe\u0ca6\u0c82\u0ca4\u0cc6 \u0ca8\u0c97\u0cbf\u0cb8\u0cbf, \u0c85\u0cb3\u0cbf\u0cb8\u0cac\u0cb9\u0cc1\u0ca6\u0cc1. \u0c8f\u0ca8\u0cc7 \u0cae\u0cbe\u0ca1\u0cbf\u0ca6\u0cb0\u0cc2 \u0cb9\u0cca\u0cb8\u0ca6\u0cc6\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c9c\u0ca8\u0cb0\u0cc2 \u0c92\u0caa\u0ccd\u0ca4\u0cbe\u0cb0\u0cc6. \u0c88 \u0cb0\u0cc0\u0ca4\u0cbf\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca4\u0cb2\u0cc1\u0caa\u0cac\u0cc7\u0c95\u0cc1. \u0c95\u0c82\u0c9f\u0cc6\u0c82\u0c9f\u0ccd\u200c \u0cac\u0cc7\u0cb8\u0ccd\u0ca1\u0ccd \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0cac\u0c9c\u0cc6\u0c9f\u0ccd\u200c \u0cac\u0cc7\u0c95\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0cbe\u0c95\u0cbf\u0cb8\u0cbf\u0ca6\u0cb7\u0ccd\u0c9f\u0cc7 \u0cb6\u0ccd\u0cb0\u0cae \u0cb9\u0cbe\u0c95\u0cac\u0cc7\u0c95\u0cc1. \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c85\u0cac\u0ccd\u0cac\u0cb0\u0cb5\u0cbf\u0cb0\u0cb2\u0ccd\u0cb2, \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0cab\u0cbe\u0cb0\u0ccd\u0cae\u0cc6\u0c9f\u0ccd\u200c \u0cb9\u0cca\u0cb0\u0ca4\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc6, \u0ca6\u0cc6\u0cc2\u0ca1\u0ccd\u0ca1 \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0c87\u0cb0\u0cb2\u0ccd\u0cb2, \u0c8e\u0cb2\u0ccd\u0cb2\u0cc6\u0c82\u0ca6\u0cb0\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0cb5\u0cc7\u0cb3\u0cc6 \u0c9c\u0ca8 \u0cae\u0cc1\u0ca4\u0ccd\u0ca4\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2, \u0c95\u0ccd\u0caf\u0cbe\u0cb0\u0cb5\u0cbe\u0ca8\u0ccd\u200c \u0cac\u0cc7\u0c95\u0cbf\u0cb2\u0ccd\u0cb2, \u0cab\u0cc8\u0c9f\u0cc1, \u0cb8\u0cbe\u0c82\u0c97\u0cc1 \u0c87\u0ca4\u0ccd\u0caf\u0cbe\u0ca6\u0cbf \u0c87\u0cb0\u0cb2\u0ccd\u0cb2. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb6\u0ccd\u0cb0\u0cae \u0c85\u0c82\u0ca6\u0cb0\u0cc6, \u0cac\u0cb0\u0cb5\u0ca3\u0cbf\u0c97\u0cc6 \u0cae\u0cc2\u0cb2\u0c95\u0cb5\u0cc7 \u0c95\u0ca8\u0ccd\u0cb5\u0cbf\u0ca8\u0ccd\u0cb8\u0ccd\u200c \u0cae\u0cbe\u0ca1\u0cac\u0cc7\u0c95\u0cb7\u0ccd\u0c9f\u0cc7. \u0c85\u0ca6\u0cc6\u0cc2\u0c82\u0ca6\u0cc7 \u0c87\u0c82\u0ca4\u0cb9 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cbf\u0cb0\u0cc1\u0cb5 \u0c9a\u0cbe\u0cb2\u0cc6\u0c82\u0c9c\u0ccd\u200c. \"\u0c92\u0c82\u0ca6\u0cb2\u0ccd\u0cb2\u0cbe \u0c8e\u0cb0\u0ca1\u0cb2\u0ccd\u0cb2\u0cbe' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6 \u0c86\u0cb6\u0caf \u0c9f\u0cc8\u0c9f\u0cb2\u0ccd\u200c \u0c95\u0cbe\u0cb0\u0ccd\u0ca1\u0ccd\u200c \u0cb8\u0cbe\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf\u0ca6\u0cc6. \"\u0c92\u0c97\u0ccd\u0c97\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0cac\u0cb2\u0cb5\u0cc6\u0c82\u0ca6\u0cb0\u0cc1, \u0cac\u0cb2\u0ca6\u0cb2\u0ccd\u0cb2\u0cc7 \u0c87\u0cb0\u0cc1\u0cb5\u0ca8\u0cc1 \u0c86 \u0ca6\u0cc7\u0cb5\u0cb0\u0cc1' \u0c8e\u0c82\u0cac \u0cb9\u0cbe\u0ca1\u0cc1 \u0c87\u0ca1\u0cc0 \u0c9a\u0cbf\u0ca4\u0ccd\u0cb0\u0ca6 \u0ca4\u0cbe\u0ca4\u0ccd\u0caa\u0cb0\u0ccd\u0caf\u0cb5\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cb2\u0cc7 \u0cae\u0cbe\u0ca4\u0cc1 \u0cae\u0cc1\u0c97\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c.\u00a0", "\u00a0\u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u2002\u0cb8\u0cbe\u0c97\u0cb0"], "title": "\u0cb8\u0ca4\u0ccd\u0caf \u0cb9\u0cc7\u0cb3\u0ccd\u0ca4\u0cc0\u0ca8\u0cbf \u0c87\u0ca6\u0cc1 \u0cae\u0c95\u0ccd\u0c95\u0cb3 \u0c9a\u0cbf\u0ca4\u0ccd\u0cb0\u0cb5\u0cb2\u0ccd\u0cb2"},
{"url": "https://www.udayavani.com/kannada/news/bollywood-news/274489/chandini-hidden-behind-the-memories", "content": ["\u0c95\u0cc6\u0cb2\u0cb5\u0cc7 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf \u0cae\u0cb0\u0cc6\u0caf\u0cbe\u0c97\u0cc1\u0cb5 \u0c85\u0ca6\u0cc6\u0cb7\u0ccd\u0c9f\u0ccb \u0ca8\u0cbe\u0caf\u0c95\u0cbf\u0caf\u0cb0\u0cc1 \u0cb9\u0cca\u0c9f\u0ccd\u0c9f\u0cc6 \u0c95\u0cbf\u0c9a\u0ccd\u0c9a\u0cc1\u0caa\u0ca1\u0cc1\u0cb5 \u0cae\u0c9f\u0ccd\u0c9f\u0c95\u0ccd\u0c95\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0cb5\u0cb0\u0cc1 \u0cb0\u0cbe\u0cb0\u0cbe\u0c9c\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1. \u0caa\u0cc1\u0c9f\u0ccd\u0c9f \u0cae\u0c97\u0cc1\u0cb5\u0cbf\u0ca8\u0cbf\u0c82\u0ca6 \u0c86\u0cb0\u0c82\u0cad\u0cb5\u0cbe\u0ca6 \u0caa\u0caf\u0ca3\u0ca6\u0cb2\u0ccd\u0cb2\u0cbf \u00a0\u0caa\u0ccd\u0cb0\u0cc7\u0cae\u0cbf\u0caf\u0cbe\u0c97\u0cbf, \u0caa\u0ca4\u0ccd\u0ca8\u0cbf\u0caf\u0cbe\u0c97\u0cbf, \u0cae\u0cc1\u0c97\u0ccd\u0ca7\u0cb3\u0cbe\u0c97\u0cbf, \u0cb9\u0ca0\u0cae\u0cbe\u0cb0\u0cbf \u0cb9\u0cc6\u0ca3\u0ccd\u0ca3\u0cbe\u0c97\u0cbf, \u0ca8\u0ccd\u0caf\u0cbe\u0caf\u0c95\u0ccd\u0c95\u0cbe\u0c97\u0cbf \u0cb9\u0ccb\u0cb0\u0cbe\u0ca1\u0cc1\u0cb5 \u0c9b\u0cb2\u0ca6 \u0cb9\u0cc6\u0ca3\u0ccd\u0ca3\u0cbe\u0c97\u0cbf, \u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0ca8\u0cbf\u0c97\u0cc6 \u0cac\u0cc6\u0ca8\u0ccd\u0ca8\u0cc6\u0cb2\u0cc1\u0cac\u0cbe\u0c97\u0cbf \u0ca8\u0cbf\u0cb2\u0ccd\u0cb2\u0cc1\u0cb5 \u0ca7\u0cc8\u0cb0\u0ccd\u0caf \u0cb5\u0c82\u0ca4\u0cb3\u0cbe\u0c97\u0cbf, \u0cae\u0ca7\u0ccd\u0caf\u0cae \u0cb5\u0cb0\u0ccd\u0c97\u0ca6 \u0cae\u0cb9\u0cbf\u0cb3\u0cc6\u0caf\u0cb0 \u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0caf\u0c82\u0ca5 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cac\u0cb9\u0cc1\u0cb6\u0c83 \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0cb5\u0cb0\u0cbf\u0c97\u0cc6 \u0cb8\u0cbf\u0c95\u0ccd\u0c95\u0c82\u0ca4\u0cb9 \u0c92\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0c95\u0cc6\u0cb0\u0cbf\u0caf\u0cb0\u0ccd\u200c \u0caf\u0cbe\u0cb5 \u0ca8\u0c9f\u0cbf\u0c97\u0cc2 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cb2\u0ccd\u0cb2. \u0ca8\u0cc0\u0cb5\u0cc1 \u0c85\u0cb5\u0cb0 \u0cb8\u0cbf\u0ca8\u0cbf \u0caa\u0caf\u0ca3\u0cb5\u0ca8\u0ccd\u0ca8\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cbf\u0ca6\u0cb0\u0cc6 \u0c85\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0c92\u0cac\u0ccd\u0cac \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0cb9\u0cc6\u0ca3\u0ccd\u0ca3\u0cc1 \u0c95\u0cbe\u0ca3\u0cb8\u0cbf\u0c97\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0ca6\u0cc1 \u0cae\u0c97\u0cc1\u0cb5\u0cbf\u0ca8\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0ca4\u0cbe\u0caf\u0cbf\u0caf\u0cb5\u0cb0\u0cc6\u0c97\u0cbf\u0ca8 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0ca6 \u0c9c\u0cb0\u0ccd\u0ca8\u0cbf. \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cc1 \u0c95\u0cc6\u0cb2\u0cb5\u0cc7 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf \u0cae\u0cb0\u0cc6\u0caf\u0cbe\u0c97\u0cc1\u0cb5 \u0c85\u0ca6\u0cc6\u0cb7\u0ccd\u0c9f\u0ccb \u0ca8\u0cbe\u0caf\u0c95\u0cbf\u0caf\u0cb0\u0cc1 \u0cb9\u0cca\u0c9f\u0ccd\u0c9f\u0cc6 \u0c95\u0cbf\u0c9a\u0ccd\u0c9a\u0cc1\u0caa\u0ca1\u0cc1\u0cb5 \u0cae\u0c9f\u0ccd\u0c9f\u0c95\u0ccd\u0c95\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0cb5\u0cb0\u0cc1 \u0cb0\u0cbe\u0cb0\u0cbe\u0c9c\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1.", "\u0c85\u0cb5\u0cb0 \u0cb8\u0cbf\u0ca8\u0cbf \u0c95\u0cc6\u0cb0\u0cbf\u0caf\u0cb0\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0caf\u0cbe\u0cb5 \u0caa\u0cbe\u0ca4\u0ccd\u0cb0 \u0cb8\u0cbf\u0c97\u0ccb\u0ca6\u0cbf\u0cb2\u0ccd\u0cb2 \u0cb9\u0cc7\u0cb3\u0cbf, \u0caa\u0cc1\u0c9f\u0ccd\u0c9f \u0cae\u0c97\u0cc1\u0cb5\u0cbf\u0ca8\u0cbf\u0c82\u0ca6 \u0c86\u0cb0\u0c82\u0cad\u0cb5\u0cbe\u0ca6 \u0caa\u0caf\u0ca3\u0ca6\u0cb2\u0ccd\u0cb2\u0cbf \u0c9c\u0cc0\u0cb5\u0ca8\u0ca6 \u0cb5\u0cbf\u0cb5\u0cbf\u0ca7 \u0cae\u0c9c\u0cb2\u0cc1\u0c97\u0cb3\u0cb2\u0ccd\u0cb2\u0cbf \u0cac\u0cb0\u0cc1\u0cb5 \u0c8e\u0cb2\u0ccd\u0cb2\u0cbe \u0c85\u0cb5\u0ca4\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0cae\u0cbe\u0ca1\u0cbf \u0ca4\u0ccb\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0c97\u0cc1\u0cb5\u0cbe\u0c97\u0cbf, \u0caa\u0ccd\u0cb0\u0cc7\u0cae\u0cbf\u0caf\u0cbe\u0c97\u0cbf, \u0caa\u0ca4\u0ccd\u0ca8\u0cbf\u0caf\u0cbe\u0c97\u0cbf, \u0cae\u0cc1\u0c97\u0ccd\u0ca7\u0cb3\u0cbe\u0c97\u0cbf, \u0cb9\u0ca0\u0cae\u0cbe\u0cb0\u0cbf \u0cb9\u0cc6\u0ca3\u0ccd\u0ca3\u0cbe\u0c97\u0cbf, \u0ca8\u0ccd\u0caf\u0cbe\u0caf\u0c95\u0ccd\u0c95\u0cbe\u0c97\u0cbf \u0cb9\u0ccb\u0cb0\u0cbe\u0ca1\u0cc1\u0cb5 \u0c9b\u0cb2\u0ca6 \u0cb9\u0cc6\u0ca3\u0ccd\u0ca3\u0cbe\u0c97\u0cbf, \u0c95\u0cc1\u0c9f\u0cc1\u0c82\u0cac\u0cb5\u0ca8\u0ccd\u0ca8\u0cc1 \u0c95\u0cbe\u0caa\u0cbe\u0ca1\u0cc1\u0cb5 \u0c97\u0c9f\u0ccd\u0c9f\u0cbf\u0c97\u0cbf\u0ca4\u0ccd\u0ca4\u0cbf\u0caf\u0cbe\u0c97\u0cbf,", "\u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0ca8\u0cbf\u0c97\u0cc6 \u0cac\u0cc6\u0ca8\u0ccd\u0ca8\u0cc6\u0cb2\u0cc1\u0cac\u0cbe\u0c97\u0cbf \u0ca8\u0cbf\u0cb2\u0ccd\u0cb2\u0cc1\u0cb5 \u0ca7\u0cc8\u0cb0\u0ccd\u0caf\u0cb5\u0c82\u0ca4\u0cb3\u0cbe\u0c97\u0cbf, \u0cae\u0ca7\u0ccd\u0caf\u0cae \u0cb5\u0cb0\u0ccd\u0c97\u0ca6\u0cb5\u0cb3\u0cbe\u0c97\u0cbf, \u0c85\u0cb5\u0cae\u0cbe\u0ca8\u0ca8\u0ccd\u0ca8\u0cc1 \u0cae\u0cc6\u0c9f\u0ccd\u0c9f\u0cbf \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cc1\u0cb5 \u0cb8\u0cbe\u0ca7\u0c95\u0cbf\u0caf\u0cbe\u0c97\u0cbf, \u0cae\u0cc1\u0ca6\u0ccd\u0ca6\u0cbf\u0ca8 \u0ca4\u0cbe\u0caf\u0cbf\u0caf\u0cbe\u0c97\u0cbf .... \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cbe \u0cac\u0c97\u0cc6\u0caf \u0c85\u0cb5\u0ca4\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cb8\u0cae\u0c97\u0ccd\u0cb0\u0cb5\u0cbe\u0c97\u0cbf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0cb0\u0cc1\u0cb5 \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0ca8\u0c9f\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf. \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0caa\u0c9f\u0ccd\u0c9f\u0cbf\u0caf\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c95\u0ca3\u0ccd\u0ca3\u0cbe\u0ca1\u0cbf\u0cb8\u0cbf\u0ca6\u0cb0\u0cc6 \u0c85\u0cb5\u0cb0 \u0c95\u0cc6\u0cb0\u0cbf\u0caf\u0cb0\u0ccd\u200c \u0c8e\u0cb7\u0ccd\u0c9f\u0cc1 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0c92\u0c82\u0ca6\u0cc1 \u0cb5\u0cc3\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0caa\u0cc2\u0cb0\u0ccd\u0ca3\u0c97\u0cc6\u0cc2\u0cb3\u0cbf\u0cb8\u0cbf\u0ca6 \u0ca8\u0c9f\u0cbf. \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cae\u0cbe\u0ca1\u0ca6 \u0caa\u0cbe\u0ca4\u0ccd\u0cb0 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c87\u0ca6\u0cc6\u0caf\u0cbe \u0c8e\u0c82\u0ca6\u0cc1 \u0cb2\u0cc6\u0c95\u0ccd\u0c95 \u0cb9\u0cbe\u0c95\u0cbf\u0ca6\u0cb0\u0cc6 \u0c89\u0ca4\u0ccd\u0ca4\u0cb0 \u0cb8\u0cbf\u0c97\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0c86 \u0cae\u0c9f\u0ccd\u0c9f\u0cbf\u0ca8 \u0c92\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0ca6 \u0cb9\u0cbe\u0c97\u0cc2 \u0cb8\u0cae\u0c97\u0ccd\u0cb0 \u0c95\u0cc6\u0cb0\u0cbf\u0caf\u0cb0\u0ccd\u200c \u0cb9\u0cca\u0c82\u0ca6\u0cbf\u0ca6\u0ccd\u0ca6 \u0ca8\u0c9f\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf.\u00a0\u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0cb5\u0cb0\u0ca8\u0ccd\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0ccb\u0ca6\u0cc1 \u0c95\u0cb7\u0ccd\u0c9f. \u0ca4\u0cae\u0cbf\u0cb3\u0cc1, \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf, \u0c95\u0ca8\u0ccd\u0ca8\u0ca1, \u0cae\u0cb2\u0caf\u0cbe\u0cb3\u0c82 ... \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe, \u0caa\u0ccd\u0caf\u0cbe\u0ca8\u0ccd\u200c \u0c87\u0c82\u0ca1\u0cbf\u0caf\u0cbe \u0ca8\u0c9f\u0cbf\u0caf\u0cbe\u0ca6\u0cb5\u0cb0\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf.", "\u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0cad\u0cbe\u0cb7\u0cc6, \u0caa\u0ccd\u0cb0\u0cbe\u0c82\u0ca4\u0ccd\u0caf\u0c95\u0ccd\u0c95\u0cc6 \u0cb8\u0cc0\u0cae\u0cbf\u0ca4\u0cb5\u0cbe\u0c97\u0ca6\u0cc7 \u0ca4\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c \u0c85\u0ca8\u0ccd\u0ca8\u0cc1 \u0cb5\u0cbf\u0cb8\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cbf\u0ca6\u0ccd\u0ca6\u0cc7 \u0c85\u0cb5\u0cb0 \u0c9c\u0ca8\u0caa\u0ccd\u0cb0\u0cbf\u0caf\u0ca4\u0cc6\u0c97\u0cc6 \u0c95\u0cbe\u0cb0\u0ca3\u0cb5\u0cbe\u0caf\u0cbf\u0ca4\u0cc1. \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c96\u0ccd\u0caf\u0cbe\u0ca4 \u0ca8\u0cbe\u0caf\u0c95\u0cb0\u0cc1\u0c97\u0cb3 \u0c9c\u0ca4\u0cc6\u0c97\u0cc6 \u0ca4\u0cc6\u0cb0\u0cc6\u0caf\u0ca8\u0ccd\u0ca8\u0cc1 \u0cb9\u0c82\u0c9a\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c87\u0cb5\u0cb0 \u0cb5\u0cbf\u0cb6\u0cc7\u0cb7\u0ca4\u0cc6\u0c97\u0cb3\u0cb2\u0ccd\u0cb2\u0cca\u0c82\u0ca6\u0cc1. \u0caa\u0ccd\u0cb0\u0ca4\u0cbf \u0cad\u0cbe\u0cb7\u0cc6\u0caf \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0\u0cc1 \u0c95\u0cc2\u0ca1\u0cbe \u0ca4\u0cae\u0ccd\u0cae \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c9a\u0cc6\u0c82\u0ca6 \u0cb9\u0cbe\u0c97\u0cc2 \u0c85\u0cb5\u0cb0 \u0c95\u0cbe\u0cb2\u0ccd\u200c\u0cb6\u0cc0\u0c9f\u0ccd\u200c\u0c97\u0cbe\u0c97\u0cbf \u0c95\u0cbe\u0caf\u0cc1\u0cb5 \u0cae\u0c9f\u0ccd\u0c9f\u0c95\u0ccd\u0c95\u0cc6 \u0cac\u0cc6\u0cb3\u0cc6\u0ca6 \u0c96\u0ccd\u0caf\u0cbe\u0ca4\u0cbf\u0caf\u0ca8\u0ccd\u0ca8\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1 \u0cb9\u0cc6\u0cae\u0ccd\u0cae\u0cc6.", "\u0c95\u0ca8\u0ccd\u0ca8\u0ca1\u0ca6 6 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0c9f\u0ca8\u0cc6:\u00a0\u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cc7 \"\u0c85\u0ca4\u0cbf\u0cb2\u0ccb\u0c95 \u0cb8\u0cc1\u0c82\u0ca6\u0cb0\u0cbf' \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0ca8\u0c9f\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0ca8\u0ccd\u0ca8\u0ca1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0ca4\u0cc6\u0cb2\u0cc1\u0c97\u0cc1, \u0ca4\u0cae\u0cbf\u0cb3\u0cc1, \u0cb9\u0cbf\u0c82\u0ca6\u0cbf \u0cb9\u0cbe\u0c97\u0cc1 \u0cae\u0cb2\u0caf\u0cbe\u0cb3\u0c82 \u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf 260 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1 \u0cb5\u0cbf\u0cb6\u0cc7\u0cb7. 1974\u0cae\u0ca4\u0ccd\u0ca4\u0cc1 1979\u0cb0 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cc7 \u0c95\u0ca8\u0ccd\u0ca8\u0ca1\u0ca6 \u0c86\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cad\u0cbf\u0ca8\u0caf\u0ca6 \"\u0cad\u0c95\u0ccd\u0ca4\u0c95\u0cc1\u0c82\u0cac\u0cbe\u0cb0' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb8\u0c82\u0ca4 \u0ca8\u0cbe\u0cae\u0ca6\u0cc7\u0cb5\u0ca8 \u0cb8\u0cb9\u0ccb\u0ca6\u0cb0\u0cbf \u0cae\u0cc1\u0c95\u0ccd\u0ca4\u0cbe\u0cac\u0cbe\u0caf\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0c9f\u0ca8\u0cc6 \u0ca8\u0ccb\u0ca1\u0cbf\u0ca6\u0ccd\u0ca6 \u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cc6 \u0cb2\u0cc0\u0cb2\u0cbe\u0cb5\u0ca4\u0cbf \u0cac\u0cc6\u0ca8\u0ccd\u0ca8\u0cc1\u0ca4\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0cb2\u0ccd\u0cb2\u0ca6\u0cc6, 1974 \u0cb0 \u0c86\u0cb8\u0cc1\u0caa\u0cbe\u0cb8\u0cbf\u0ca8\u0cb2\u0ccd\u0cb2\u0cbf \"\u0cac\u0cbe\u0cb2 \u0cad\u0cbe\u0cb0\u0ca4', \"\u0cb8\u0c82\u0caa\u0cc2\u0cb0\u0ccd\u0ca3 \u0cb0\u0cbe\u0cae\u0cbe\u0caf\u0ca3', \"\u0caf\u0cb6\u0ccb\u0ca7\u0cbe \u0c95\u0cc3\u0cb7\u0ccd\u0ca3' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "1975 \u0cb0\u0cb2\u0ccd\u0cb2\u0cbf \"\u0cb9\u0cc6\u0ca3\u0ccd\u0ca3\u0cc1 \u0cb8\u0c82\u0cb8\u0cbe\u0cb0\u0ca6 \u0c95\u0ca3\u0ccd\u0ca3\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c86 \u0cac\u0cb3\u0cbf\u0c95 1979\u0cb0\u0cb2\u0ccd\u0cb2\u0cbf \"\u0caa\u0ccd\u0cb0\u0cbf\u0caf\u0cbe' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0c82\u0cac\u0cb0\u0cc0\u0cb6\u0ccd\u200c \u0cb9\u0cbe\u0c97\u0cc1 \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c \u0ca8\u0cbe\u0caf\u0c95\u0cb0\u0cc1. \u0c9a\u0cbf\u0ca4\u0ccd\u0cb0\u0ca6 \"\u0ca1\u0cbe\u0cb0\u0ccd\u0cb2\u0cbf\u0c82\u0c97\u0ccd\u200c \u0ca1\u0cbe\u0cb0\u0ccd\u0cb2\u0cbf\u0c82\u0c97\u0ccd\u200c' \u0cb9\u0cbe\u0ca1\u0cc1 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb6\u0cc7\u0cb7\u0cb5\u0cc6\u0c82\u0ca6\u0cb0\u0cc6, \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cc1 \u0ca1\u0cbe.\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6 \"\u0c85\u0ca8\u0cc1\u0cb0\u0cbe\u0c97 \u0c85\u0cb0\u0cb3\u0cbf\u0ca4\u0cc1' \u0c9a\u0cbf\u0ca4\u0ccd\u0cb0\u0ca6 \u0cb0\u0cbf\u0cae\u0cc7\u0c95\u0ccd\u200c \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\"\u0c85\u0ca8\u0cc1\u0cb0\u0cbe\u0c97 \u0c85\u0cb0\u0cb3\u0cbf\u0ca4\u0cc1' \u0c9a\u0cbf\u0ca4\u0ccd\u0cb0 \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \"\u0cb2\u0cbe\u0ca1\u0ccd\u0cb2\u0cbe' \u0cb9\u0cc6\u0cb8\u0cb0\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0c97\u0cc6\u0cc2\u0c82\u0ca1\u0cbf\u0ca4\u0ccd\u0ca4\u0cc1. 90\u0cb0 \u0ca6\u0cb6\u0c95\u0ca6\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0c86 \u0c9a\u0cbf\u0ca4\u0ccd\u0cb0 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \u0cac\u0cbe\u0c95\u0ccd\u0cb8\u0cbe\u0cab\u0cc0\u0cb8\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0c85\u0ca8\u0cbf\u0cb2\u0ccd\u200c\u0c95\u0caa\u0cc2\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95, \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1.\u00a0\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc6 \u0c95\u0cbe\u0cb2\u0cbf\u0c9f\u0ccd\u0c9f\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cbf\u0c97\u0cc6 \u0cae\u0cca\u0ca6\u0cb2\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0caa\u0c9f\u0ccd\u0c9f \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f \u0c9a\u0cbf\u0ca4\u0ccd\u0cb0 \"\u0c9c\u0cbe\u0c97\u0ccd\u200c \u0c89\u0ca4\u0cbe \u0c87\u0ca8\u0ccd\u200c \u0cb8\u0cbe\u0ca8\u0ccd\u200c'. \u0c87\u0ca6\u0cc1 1984 \u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cc1 \u0ca8\u0cb0\u0ccd\u0ca4\u0c95\u0cbf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1.", "\u0c85\u0caa\u0cb0\u0cc2\u0caa\u0ca6 \u0cb8\u0cbe\u0ca7\u0c95\u0cbf:\u00a0\u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6\u0cbf\u0c82\u0ca6 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc6 \u0caa\u0ccd\u0cb0\u0cb5\u0cc7\u0cb6 \u0caa\u0ca1\u0cc6\u0ca6\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cbe\u0ca6 \u00a0\u0cb5\u0cc8\u0c9c\u0caf\u0c82\u0ca4\u0cbf \u0cae\u0cbe\u0cb2\u0cbe, \u0cb0\u0cc7\u0c96\u0cbe, \u0cb9\u0cc7\u0cae\u0cbe\u0cae\u0cbe\u0cb2\u0cbf\u0ca8\u0cbf \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cc7 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc6 \u0c95\u0cbe\u0cb2\u0cbf\u0c9f\u0ccd\u0c9f \u00a0\u0cb6\u0ccd\u0cb0\u0cc0\u0ca6\u0cc7\u0cb5\u0cbf, \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cae\u0cc0\u0cb0\u0cbf\u0cb8\u0cbf \u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0caa\u0c9f\u0ccd\u0c9f \u0caa\u0ca1\u0cc6\u0ca6\u0cb5\u0cb0\u0cc1.", "80\u0cb0 \u0ca6\u0cb6\u0c95\u0ca6\u0cb2\u0ccd\u0cb2\u0cbf \u0ca4\u0cc6\u0cb0\u0cc6\u0c95\u0c82\u0ca1 \u0cb9\u0cbf\u0cae\u0ccd\u0cae\u0ca4\u0ccd\u200c \u0cb5\u0cbe\u0cb2\u0cbe, \u0ca8\u0cbf\u0c97\u0cbe\u0cb9\u0cc6, \u0c9a\u0cbe\u0cb2\u0ccd\u200c\u0cac\u0cbe\u0c9d\u0ccd, \u0cb2\u0cae\u0ccd\u0cb9\u0cc6 , \u0cae\u0cbf\u0cb8\u0ccd\u0c9f\u0cb0\u0ccd\u200c \u0c87\u0c82\u0ca1\u0cbf\u0caf\u0cbe \u0cae\u0cc1\u0c82\u0ca4\u0cbe\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0c97\u0cc6 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \"\u0cb2\u0cc7\u0ca1\u0cbf \u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c' \u0c86\u0c97\u0cbf \u0cb0\u0cc2\u0caa\u0cbf\u0cb8\u0cbf\u0ca6\u0cb5\u0cc1. \u0c85\u0cb5\u0cb0 \u0cb9\u0cc6\u0cb8\u0cb0\u0cbf\u0ca8\u0cbf\u0c82\u0ca6\u0cb2\u0cc7 \u00a0\u0c9a\u0cbf\u0ca4\u0ccd\u0cb0 \u0c93\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. 80, 90\u0cb0 \u0ca6\u0cb6\u0c95\u0ca6\u0cb2\u0ccd\u0cb2\u0cbf \u0cb9\u0cbf\u0c82\u0ca6\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cbe\u0c97\u0cbf\u0ca6\u0ccd\u0ca6 \u0c9c\u0cc0\u0ca4\u0cc7\u0c82\u0ca6\u0ccd\u0cb0, \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c, \u0ca7\u0cb0\u0ccd\u0cae\u0cc7\u0c82\u0ca6\u0ccd\u0cb0 \u0cae\u0cc1\u0c82\u0ca4\u0cbe\u0ca6 \u0c95\u0cb2\u0cbe\u0cb5\u0cbf\u0ca6\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0caa\u0cc8\u0caa\u0ccb\u0c9f\u0cbf \u0ca8\u0cc0\u0ca1\u0cc1\u0cb5\u0c82\u0ca4\u0cbe\u0ca6\u0cb5\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cad\u0cbf\u0ca8\u0caf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1.\u00a0", "\u0caa\u0cc1\u0ca4\u0ccd\u0cb0\u0cbf \u0c9c\u0cbe\u0cb9\u0ccd\u0ca8\u0cb5\u0cbf\u0c97\u0cc6 \u0c85\u0cae\u0ccd\u0cae\u0ca8 \u0c95\u0cc6\u0cc2\u0ca8\u0cc7 \u0cb8\u0cb2\u0cb9\u0cc6\u0caf\u0cbf\u0ca6\u0cc1:\u00a0\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \u0cae\u0ccb\u0cb9\u0c95 \u0ca8\u0c9f\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf \u0c85\u0c95\u0cbe\u0cb2\u0cbf\u0c95 \u0ca8\u0cbf\u0ca7\u0ca8\u0cb5\u0cc1 \u0c87\u0ca1\u0cc0 \u0cb8\u0cbf\u0ca8\u0cbf \u0cb0\u0c82\u0c97, \u0c9c\u0c97\u0ca4\u0ccd\u0ca4\u0cbf\u0ca8\u0cbe\u0ca6\u0ccd\u0caf\u0c82\u0ca4\u0ca6 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0ca4\u0cc1\u0c82\u0cac\u0cb2\u0cbe\u0cb0\u0ca6 \u0ca8\u0cb7\u0ccd\u0c9f \u0c89\u0c82\u0c9f\u0cc1\u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0c92\u0c82\u0ca6\u0cc1 \u0c95\u0ca1\u0cc6\u0caf\u0cbe\u0ca6\u0cb0\u0cc6, \u0c95\u0cc6\u0cc2\u0ca8\u0cc6\u0caf \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c85\u0cae\u0ccd\u0cae\u0ca8 \u0c9c\u0ca4\u0cc6 \u0c87\u0cb0\u0cb2\u0cbe\u2002\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0ca6\u0cc1\u0c83\u0c96 \u0caa\u0cc1\u0ca4\u0ccd\u0cb0\u0cbf \u0c9c\u0cbe\u0cb9\u0ccd\u0ca8\u0cb5\u0cbf\u0caf\u0ca8\u0ccd\u0ca8\u0cc1 \u0c86\u0cb5\u0cb0\u0cbf\u0cb8\u0cbf\u0ca6\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c88\u0c97\u0cb7\u0ccd\u0c9f\u0cc7 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u2002\u0cb8\u0cbf\u0cb0\u0cc1\u0cb5 \u0c9c\u0cbe\u0cb9\u0ccd\u0ca8\u0cb5\u0cbf\u0caf \u0c9a\u0cc6\u0cc2\u0c9a\u0ccd\u0c9a\u0cb2 \u0c9a\u0cbf\u0ca4\u0ccd\u0cb0 \"\u0ca7\u0ca1\u0c95\u0ccd\u200c' \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cc1 5 \u0ca4\u0cbf\u0c82\u0c97\u0cb3\u0cb7\u0ccd\u0c9f\u0cc7 \u0cac\u0cbe\u0c95\u0cbf\u0caf\u0cbf\u0ca4\u0ccd\u0ca4\u0cc1.", "\u0caa\u0ca4\u0cbf \u0cac\u0ccb\u0ca8\u0cbf \u0c95\u0caa\u0cc2\u0cb0\u0ccd\u200c \u0cb9\u0cbe\u0c97\u0cc2 \u0caa\u0cc1\u0ca4\u0ccd\u0cb0\u0cbf \u0c95\u0caa\u0cc2\u0cb0\u0ccd\u200c \u0c9c\u0ca4\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cc1 \u0ca6\u0cc1\u0cac\u0cc8\u0c97\u0cc6 \u0cb9\u0cca\u0cb0\u0c9f\u0cbe\u0c97, \u0cae\u0c97\u0cb3\u0cc1 \u0c9c\u0cbe\u0cb9\u0ccd\u0ca8\u0cb5\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbf\u0ca6\u0ccd\u0ca6 \u0c95\u0cbe\u0cb0\u0ca3 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cc7 \u0c89\u0cb3\u0cbf\u0ca6\u0cbf\u0ca6\u0ccd\u0ca6\u0cb0\u0cc1. \u0cb9\u0cc0\u0c97\u0cbe\u0c97\u0cbf, \u0c95\u0cc6\u0cc2\u0ca8\u0cc6\u0caf \u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0c85\u0cae\u0ccd\u0cae\u0ca8 \u0c9c\u0ca4\u0cc6 \u0c95\u0cb3\u0cc6\u0caf\u0cc1\u0cb5 \u0c85\u0cb5\u0c95\u0cbe\u2002\u0cb6\u0cb5\u0ca8\u0ccd\u0ca8\u0cc1 \u0c9c\u0cbe\u0cb9\u0ccd\u0ca8\u0cb5\u0cbf \u0c95\u0cb3\u0cc6\u0ca6\u0cc1\u2002\u0c95\u0cc6\u0cc2\u0c82\u0ca1\u0cb0\u0cc1. \u0c86\u0ca6\u0cb0\u0cc6, \u0c87\u0cb9\u0cb2\u0ccb\u0c95 \u0ca4\u0ccd\u0caf\u0c9c\u0cbf\u0cb8\u0cc1\u0cb5 \u0cae\u0cc1\u0ca8\u0ccd\u0ca8 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cc1 \u0ca4\u0cae\u0ccd\u0cae \u0cae\u0c97\u0cb3\u0cbf\u0c97\u0cc6 \u0cb8\u0cb2\u0cb9\u0cc6 \u0ca8\u0cc0\u0ca1\u0cb2\u0cc1 \u0cae\u0cb0\u0cc6\u0ca4\u0cbf\u0cb2\u0ccd\u0cb2.\u00a0", "\u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca8\u0ca1\u0cc6\u0ca6 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0cae\u0c97\u0cb3\u0cbf\u0c97\u0cc6\u0cc2\u0c82\u0ca6\u0cc1 \u0cb8\u0cb2\u0cb9\u0cc6 \u0cb0\u0cc2\u0caa\u0ca6 \u0cb8\u0c82\u0ca6\u0cc7\u0cb6 \u0cb0\u0cb5\u0cbe\u0ca8\u0cbf\u0cb8\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf, \"\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc6 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0ca8\u0cc0\u0ca8\u0cc1 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c8e\u0ca6\u0cc1\u0cb0\u0cbf\u0cb8\u0cac\u0cc7\u0c95\u0cc1, \u0c8e\u0cb2\u0ccd\u0cb2 \u0c92\u0ca4\u0ccd\u0ca4\u0ca1\u0c97\u0cb3\u0ca8\u0ccd\u0ca8\u0cc2 \u0ca8\u0cbf\u0cad\u0cbe\u0caf\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0cc0\u0ca8\u0cc1 \u0c85\u0ca6\u0c95\u0ccd\u0c95\u0cc6 \u0cb8\u0cbf\u0ca6\u0ccd\u0ca7\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1. \u0ca8\u0ca8\u0c97\u0cc6 \u0c92\u0cae\u0ccd\u0cae\u0cca\u0cae\u0ccd\u0cae\u0cc6 \u0cad\u0caf \u0cb6\u0cc1\u0cb0\u0cc1\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0ca8\u0cbf\u0ca8\u0ccd\u0ca8 \u0c97\u0cc1\u0cb0\u0cbf \u0cb9\u0cbe\u0c97\u0cc2 \u0cb8\u0c82\u0ca4\u0ccb\u0cb7 \u0ca8\u0ca8\u0c97\u0cc6 \u0cae\u0cc1\u0c96\u0ccd\u0caf. \u0ca8\u0ca8\u0ccd\u0ca8 \u0c85\u0cae\u0ccd\u0cae \u0ca8\u0ca8\u0c97\u0cc6 \u0cb9\u0cc7\u0c97\u0cc6 \u0cac\u0cc6\u0c82\u0cac\u0cb2 \u0c95\u0cc6\u0cc2\u0c9f\u0ccd\u0c9f\u0cb0\u0ccb, \u0c85\u0c82\u0ca4\u0cc6\u0caf\u0cc7 \u0ca8\u0cbe\u0ca8\u0cc2 \u0caf\u0cbe\u0cb5\u0ca4\u0ccd\u0ca4\u0cc2 \u0ca8\u0cbf\u0ca8\u0ccd\u0ca8 \u0cac\u0cc6\u0ca8\u0ccd\u0ca8\u0cbf\u0c97\u0cc6 \u0ca8\u0cbf\u0cb2\u0ccd\u0cb2\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0cbf\u0cb7\u0ccd\u0c9f\u0cc6- \u0cb8\u0cb0\u0cbf\u0caf\u0cbe\u0ca6\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1. \u0cb6\u0cc7.100\u0cb0\u0cb7\u0ccd\u0c9f\u0cc1 \u0caa\u0cb0\u0cbf\u0cb6\u0ccd\u0cb0\u0cae\u0cb5\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c92\u0cb3\u0ccd\u0cb3\u0cc6\u0caf \u0cab\u200c\u0cb2\u0cb5\u0ca8\u0ccd\u0ca8\u0cc7 \u0ca8\u0cc0\u0ca1\u0cc1\u0ca4\u0ccd\u0ca4\u0ca6\u0cc6,'", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf, \u0cb5\u0cbf\u0cb7\u0ccd\u0ca3\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1: \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c:\u00a0\u0c8e\u0cb2\u0ccd\u0cb2\u0cb5\u0cc2 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c86\u0c97\u0cbf\u0ca6\u0ccd\u0ca6\u0cb0\u0cc6, \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0 \u0c85\u0cad\u0cbf\u0ca8\u0caf\u0ca6 \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c85\u0cb5\u0cb0\u0cbf\u0cac\u0ccd\u0cac\u0cb0\u0cbf\u0c97\u0cc6\u0cc2\u0c82\u0ca6\u0cc1 \u0c95\u0ca5\u0cc6\u0caf\u0ca8\u0ccd\u0ca8\u0cc2 \u0cb9\u0cc6\u0ca3\u0cc6\u0ca6\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cc7 \u0c87\u0cb2\u0ccd\u0cb2. \u0ca8\u0cbe\u0ca8\u0cc1 \"\u0c86\u0caa\u0ccd\u0ca4\u0cae\u0cbf\u0ca4\u0ccd\u0cb0' \u0cac\u0cb3\u0cbf\u0c95 \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c85\u0cb5\u0cb0\u0cbf\u0c97\u0cbe\u0c97\u0cbf \u0ca8\u0cbe\u0ca8\u0cc1 \"\u0c86\u0cb2\u0ca6 \u0cae\u0cb0' \u0c8e\u0c82\u0cac \u0c95\u0ca5\u0cc6\u0caf\u0ca8\u0ccd\u0ca8\u0cc2 \u0cae\u0cbe\u0ca1\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6.", "\u0c86\u0ca6\u0cb0\u0cc6, \u0cb5\u0cbf\u0cb7\u0ccd\u0ca3\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0ca6. \u0c86 \"\u0c86\u0cb2\u0ca6 \u0cae\u0cb0' \u0c95\u0ca5\u0cc6 \u0c85\u0cb2\u0ccd\u0cb2\u0cbf\u0c97\u0cc7 \u0ca8\u0cbf\u0c82\u0ca4\u0cc1 \u0cb9\u0ccb\u0caf\u0ccd\u0ca4\u0cc1... \u0cb9\u0cc0\u0c97\u0cc6\u0c82\u0ca6\u0cc1 \u0cb9\u0cc7\u0cb3\u0cbf\u2002\u0ca6\u2002\u0cb5\u0cb0\u0cc1 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0cae\u0cbe\u2002\u0caa\u0c95 \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0ca6\u0cc7\u2002\u0cb6\u0c95 \u0ca6\u0ccd\u0cb5\u0cbe\u0cb0\u2002\u0c95\u0cc0\u0cb6\u0ccd\u200c. \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb8\u0cbe\u0cb5\u0cbf\u0ca8 \u0cac\u0c97\u0ccd\u0c97\u0cc6 \u0cae\u0cbe\u0ca4\u2002\u0ca8\u0cbe\u2002\u0ca1\u0cbf\u0ca6 \u0c85\u0cb5\u2002\u0cb0\u0cc1, \u0c86\u0c95\u0cc6 \u0ca8\u0ca8\u0ccd\u0ca8 \u0c95\u0cc1\u0c9f\u0cc1\u0c82\u0cac\u0ca6 \u0cb8\u0ca6\u0cb8\u0ccd\u0caf\u0cc6 \u0c87\u0ca6\u0ccd\u0ca6\u0c82\u0ca4\u0cc6. \u0c85\u0cb7\u0ccd\u0c9f\u0cb0\u0cae\u0c9f\u0ccd\u0c9f\u0cbf\u0c97\u0cc6 \u0ca8\u0cae\u0ccd\u0cae \u0c95\u0cc1\u0c9f\u0cc1\u0c82\u0cac\u0ca6 \u0c9c\u0ca4\u0cc6 \u0cac\u0cbe\u0c82\u0ca7\u0cb5\u0ccd\u0caf\u0cb5\u0cbf\u0ca4\u0ccd\u0ca4\u0cc1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \"\u0ca8\u0cc0 \u0cac\u0cb0\u0cc6\u0ca6 \u0c95\u0cbe\u0ca6\u0c82\u0cac\u0cb0\u0cbf' \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf, \u0c97\u0cc6\u0cb2\u0cc1\u0cb5\u0cc1 \u0c95\u0c82\u0ca1\u0cbe\u0c97, \u0cb8\u0ccd\u0cb5\u0ca4\u0c83 \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c \u0c85\u0cb5\u0cb0\u0cc1 \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0cb0\u0cbf\u0cae\u0cc7\u0c95\u0ccd\u200c \u0cae\u0cbe\u0ca1\u0cbf \u0c8e\u0c82\u0ca6\u0cc1 \u0c92\u0ca4\u0ccd\u0ca4\u0cbe\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c85\u0cb5\u0cb0 \u0cae\u0cbe\u0ca4\u0cbf\u0ca8\u0c82\u0ca4\u0cc6 \u0ca8\u0cbe\u0ca8\u0cc7 \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \"\u0ca8\u0cbe\u0ca8\u0ccd\u200c \u0c85\u0ca6\u0cbf\u0cae\u0cc8 \u0c87\u0cb3\u0cc8' \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf, \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c95\u0c82\u0ca1 \u0c85\u0ca6\u0ccd\u0cad\u0cc1\u0ca4 \u0ca8\u0c9f\u0cbf\u0caf\u0cb0\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cae\u0cca\u0ca6\u0cb2 \u0cb8\u0cbe\u0cb2\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0cb2\u0ccd\u0cb2\u0cc1\u0ca4\u0ccd\u0ca4\u0cbe\u0cb0\u0cc6. \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0c97\u0cc6 \u0c8e\u0c82\u0ca5\u0ca6\u0ccd\u0ca6\u0cc7 \u0caa\u0cbe\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cb0\u0cc2, \u0ca8\u0cbf\u0cad\u0cbe\u0caf\u0cbf\u0cb8\u0cc1\u0cb5 \u0c9c\u0cbe\u0ca3\u0ccd\u0cae\u0cc6 \u0c87\u0ca4\u0ccd\u0ca4\u0cc1.\u00a0\u0ca8\u0cbe\u0ca8\u0cc1 1965 \u0cb0\u0cb2\u0ccd\u0cb2\u0cbf \u00a0\"\u0cae\u0cae\u0ca4\u0cc6\u0caf \u0cac\u0c82\u0ca7\u0ca8' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cbe\u0c97, \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0 \u0ca4\u0cbe\u0caf\u0cbf, \u0c86 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c9c\u0cc2\u0ca8\u0cbf\u0caf\u0cb0\u0ccd\u200c \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0c86\u0c97\u0cbf \u0ca6\u0cc1\u0ca1\u0cbf\u0ca6\u0cbf\u0ca6\u0ccd\u0ca6\u0cb0\u0cc1.", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb7\u0ccd\u0c9f\u0cc1 \u0c8e\u0ca4\u0ccd\u0ca4\u0cb0\u0c95\u0ccd\u0c95\u0cc6 \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cb0\u0cc2, \u0ca8\u0cae\u0ccd\u0cae \u0cb8\u0c82\u0caa\u0cb0\u0ccd\u0c95 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c92\u0c82\u0ca6\u0cc1 \u0caa\u0cbe\u0cb0\u0ccd\u0c9f\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc2 \u0cad\u0cc7\u0c9f\u0cbf \u0cae\u0cbe\u0ca1\u0cbf, \u0cb9\u0cb3\u0cc6\u0caf \u0ca8\u0cc6\u0ca8\u0caa\u0cc1\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cb0\u0cc6, \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca3 \u0c85\u0c82\u0ca4\u0cbe\u0ca8\u0cc2 \u0cae\u0cbe\u0ca4\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6\u0cb5\u0cc1. \u0c86\u0ca6\u0cb0\u0cc6, \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c86\u0c97\u0cb2\u0cbf\u0cb2\u0ccd\u0cb2. \u00a0\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0caa\u0ca1\u0cc6\u0ca6 \u0ca8\u0c9f\u0cbf\u0caf\u0cbe\u0ca6\u0cb0\u0cc2, \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c8e\u0c82\u0ca6\u0cc2 \u0c85\u0cb9\u0c82 \u0ca4\u0ccb\u0cb0\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1.\u00a0", "\u0c97\u0cbe\u0caf\u0ca8\u0ca6\u0cb2\u0ccd\u0cb2\u0cc2 \u0ca6\u0cbe\u0c96\u0cb2\u0cc6:\u00a0\u0ca8\u0c9f\u0ca8\u0cc6\u0caf\u0cb2\u0ccd\u0cb2\u0cbf \u0cb8\u0cc8 \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf, \u0ca4\u0cae\u0ccd\u0cae\u0ca6\u0cc7 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cbe\u0ca1\u0cc6\u0cc2\u0c82\u0ca6\u0ca8\u0ccd\u0ca8\u0cc2 \u0cb9\u0cbe\u0ca1\u0cbf \u0ca6\u0cbe\u0c96\u0cb2\u0cc6 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c9a\u0cbe\u0c82\u0ca6\u0cbf\u0ca8\u0cbf \u0c9a\u0cbf\u0ca4\u0ccd\u0cb0\u0ca6 \u0c9f\u0cc8\u0c9f\u0cb2\u0ccd\u200c \u0cb8\u0cbe\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf, \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca8 \u0ca4\u0cae\u0ccd\u0cae \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca4\u0cbe\u0cb5\u0cc7 \u0cb9\u0cbe\u0ca1\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0ca8\u0ca6 \u0caa\u0cb0\u0c82\u0caa\u0cb0\u0cc6 \u0c86\u0cb0\u0c82\u0cad\u0cb5\u0cbe\u0ca6 \u0ca8\u0c82\u0ca4\u0cb0, \u0ca8\u0cbe\u0caf\u0c95\u0cb0\u0cc1 \u0ca4\u0cae\u0ccd\u0cae \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb9\u0cbe\u0ca1\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0c87\u0c82\u0ca5 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0cb0\u0cb2\u0cbf\u0cb2\u0ccd\u0cb2.\u00a0", "\u0c89\u0ca4\u0ccd\u0ca4\u0cc1\u0c82\u0c97\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0cae\u0cb0\u0cc6:\u00a0\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf, \u0ca8\u0cbe\u0caf\u0c95\u0cbf\u0caf\u0cb0\u0cc1 \u0ca4\u0cae\u0ccd\u0cae \u0ca1\u0cbf\u0cae\u0ccd\u0caf\u0cbe\u0c82\u0ca1\u0ccd\u200c \u0c95\u0ca1\u0cbf\u0cae\u0cc6\u0caf\u0cbe\u0ca6 \u0ca8\u0c82\u0ca4\u0cb0 \u0cae\u0ca6\u0cc1\u0cb5\u0cc6 \u0cae\u0ca4\u0ccd\u0ca4\u0cbf\u0ca4\u0cb0 \u0cb5\u0cbf\u0c9a\u0cbe\u0cb0\u0c97\u0cb3\u0cbf\u0c97\u0cc6 \u0c97\u0cae\u0ca8 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0cae\u0cb0\u0cc6\u0caf\u0cbe\u0ca6 \u0c95\u0cc6\u0cb2\u0cb5\u0cc7 \u0c95\u0cc6\u0cb2\u0cb5\u0cc1 \u0ca8\u0c9f\u0cbf\u0caf\u0cb0\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0cc2\u0ca1\u0cbe \u0c92\u0cac\u0ccd\u0cac\u0cb0\u0cc1.\u00a0\u0ca8\u0cbf\u0cb0\u0ccd\u0cae\u0cbe\u0caa\u0c95 \u0cac\u0ccb\u0ca8\u0cbf \u0c95\u0caa\u0cc2\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cbe\u0c97 \u0c85\u0cb5\u0cb0\u0cbf\u0ca8\u0ccd\u0ca8\u0cc2 \u0cac\u0cc7\u0ca1\u0cbf\u0c95\u0cc6\u0caf \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u00a0", "\u0c85\u0caa\u0ccd\u0caa, \u0cae\u0c97\u0ca8\u0cbf\u0c97\u0cc2 \u0ca8\u0cbe\u0caf\u0c95\u0cbf:\u00a0\u0c92\u0c82\u0ca6\u0cc7 \u0c95\u0cc1\u0c9f\u0cc1\u0c82\u0cac\u0ca6 \u0c8e\u0cb0\u0ca1\u0cc1 \u0ca4\u0cb2\u0cc6\u0cae\u0cbe\u0cb0\u0cc1\u0c97\u0cb3 \u0cb9\u0cc0\u0cb0\u0ccb\u0c97\u0cb3\u0cbf\u0c97\u0cc6 \u0ca8\u0cbe\u0caf\u0c95\u0cbf\u0caf\u0cbe\u0ca6 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0ca6\u0ccd\u0ca6\u0cc1. \u0ca4\u0cc6\u0cb2\u0cc1\u0c97\u0cbf\u0ca8 \u0c85\u0c95\u0ccd\u0c95\u0cbf\u0ca8\u0cc7\u0ca8\u0cbf \u0ca8\u0cbe\u0c97\u0cc7\u0cb6\u0ccd\u0cb5\u0cb0\u0ccd\u200c \u0cb0\u0cbe\u0cb5\u0ccd\u200c \u0c9c\u0ca4\u0cc6, \u00a0\"\u0cae\u0cc1\u0ca6\u0ccd\u0ca6\u0cc1\u0cb2 \u0cae\u0cca\u0c97\u0cc1\u0ca1\u0cc1' \u0cb8\u0cc7\u0cb0\u0cbf 5 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c85\u0cb5\u0cb0\u0cc1, \u00a0\u0ca8\u0cbe\u0c97\u0cc7\u0cb6\u0ccd\u0cb5\u0cb0 \u0cb0\u0cbe\u0cb5\u0ccd\u200c \u0caa\u0cc1\u0ca4\u0ccd\u0cb0 \u0c85\u0c95\u0ccd\u0c95\u0cbf\u0ca8\u0cc7\u0ca8\u0cbf \u0ca8\u0cbe\u0c97\u0cbe\u0cb0\u0ccd\u0c9c\u0cc1\u0ca8 \u0c9c\u0ca4\u0cc6\u0c97\u0cc6, \u00a0\u0c96\u0cc1\u0ca6\u0cbe \u0c97\u0cb5\u0cbe, \u0c97\u0ccb\u0cb5\u0cbf\u0c82\u0ca6\u0cbe \u0c97\u0ccb\u0cb5\u0cbf\u0c82\u0ca6\u0cbe \u0cb8\u0cc7\u0cb0\u0cbf 5 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1.", "4 \u0caa\u0cc0\u0cb3\u0cbf\u0c97\u0cc6\u0c97\u0cc6 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c!:\u00a0\u0ca4\u0cc6\u0cb2\u0cc1\u0c97\u0cbf\u0ca8 \u0cb2\u0cc6\u0c9c\u0cc6\u0c82\u0ca1\u0cb0\u0cbf \u0ca8\u0c9f\u0cb0\u0cbe\u0ca6 \u0c8e\u0ca8\u0ccd\u200c\u0c9f\u0cbf \u0cb0\u0cbe\u0cae\u0cb0\u0cbe\u0cb5\u0ccd\u200c, \u0ca8\u0cbe\u0c97\u0cc7\u0cb6\u0ccd\u0cb5\u0cb0 \u0cb0\u0cbe\u0cb5\u0ccd\u200c \u0ca8\u0c82\u0ca4\u0cb0\u0ca6 \u0caa\u0cc0\u0cb3\u0cbf\u0c97\u0cc6\u0caf \u00a0\u0c9c\u0cbf\u0ca4\u0cc7\u0c82\u0ca6\u0ccd\u0cb0, \u0cb5\u0cbf\u0ca8\u0ccb\u0ca6\u0ccd\u200c \u0c96\u0ca8\u0ccd\u0ca8\u0cbe, \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c, \u0ca4\u0cc6\u0cb2\u0cc1\u0c97\u0cbf\u0ca8 \u0c95\u0cc3\u0cb7\u0ccd\u0ca3 . \u0c86\u0ca8\u0c82\u0ca4\u0cb0, \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c, \u0c95\u0cae\u0cb2\u0ccd\u200c \u0cb9\u0cbe\u0cb8\u0ca8\u0ccd\u200c, \u0cb0\u0cbf\u0cb7\u0cbf \u0c95\u0caa\u0cc2\u0cb0\u0ccd\u200c, \u0c85\u0ca8\u0cbf\u0cb2\u0ccd\u200c \u0c95\u0caa\u0cc2\u0cb0\u0ccd\u200c, \u0ca4\u0cc6\u0cb2\u0cc1\u0c97\u0cbf\u0ca8 \u0c9a\u0cbf\u0cb0\u0c82\u0c9c\u0cc0\u0cb5\u0cbf. \u0ca4\u0ca6\u0ca8\u0c82\u0ca4\u0cb0 \u0c85\u0c95\u0ccd\u0c95\u0cbf\u0ca8\u0cc7\u0ca8\u0cbf \u0ca8\u0cbe\u0c97\u0cbe\u0cb0\u0ccd\u0c9c\u0cc1\u0ca8, \u0cb5\u0cbf\u0c95\u0ccd\u0c9f\u0cb0\u0cbf \u0cb5\u0cc6\u0c82\u0c95\u0c9f\u0cc7\u0cb6\u0ccd\u200c \u0cb9\u0cbe\u0c97\u0cc2 \u0cb6\u0cbe\u0cb0\u0cc2\u0c96\u0ccd\u200c \u0c96\u0cbe\u0ca8\u0ccd\u200c \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0caf\u0c95\u0cbf\u0caf\u0cbe\u0ca6\u0cb5\u0cb0\u0cc1.\u00a0", "\u0c95\u0cc6\u0cc2\u0ca8\u0cc6 \u0c9a\u0cbf\u0ca4\u0ccd\u0cb0 \"\u0c9d\u0cc0\u0cb0\u0ccb':\u00a0\u0caa\u0c82\u0c9a\u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf, \u0cae\u0cbf\u0c82\u0c9a\u0cbf \u0cae\u0cb0\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0c85\u0cad\u0cbf\u0c9c\u0cbe\u0ca4 \u0c95\u0cb2\u0cbe\u0cb5\u0cbf\u0ca6\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0cc6\u0cc2\u0ca8\u0cc6\u0caf \u0cac\u0cbe\u0cb0\u0cbf\u0c97\u0cc6 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6 \u0c9a\u0cbf\u0ca4\u0ccd\u0cb0 \"\u0c9d\u0cc0\u0cb0\u0ccb'. \u0c86\u0ca8\u0c82\u0ca6\u0ccd\u200c \u0c8e\u0cb2\u0ccd\u200c. \u0cb0\u0cc8 \u0c85\u0cb5\u0cb0 \u0c88 \u0c9a\u0cbf\u0ca4\u0ccd\u0cb0 \u0c87\u0ca8\u0ccd\u0ca8\u0cb7\u0ccd\u0c9f\u0cc7 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cac\u0cc7\u0c95\u0cbf\u0ca6\u0cc6. \u0ca8\u0c9f \u0cb6\u0cbe\u0cb0\u0cc1\u0c96\u0ccd\u200c\u0c96\u0cbe\u0ca8\u0ccd\u200c, \u0ca8\u0c9f\u0cbf \u0c95\u0ca4\u0ccd\u0cb0\u0cbf\u0ca8\u0cbe \u0c95\u0cc8\u0cab\u0ccd \u0cae\u0ca4\u0ccd\u0ca4\u0cc1 \u0c85\u0ca8\u0cc1\u0cb7\u0ccd\u0c95\u0cbe \u0cb6\u0cb0\u0ccd\u0cae \u0c85\u0cad\u0cbf\u0ca8\u0caf\u0cbf\u0cb8\u0cbf\u0cb0\u0cc1\u0cb5 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0ca6 \u0cad\u0cbe\u0c97\u0cb5\u0ca8\u0ccd\u0ca8\u0cc1 2017\u0cb0 \u0c85\u0c95\u0ccd\u0c9f\u0ccb\u0cac\u0cb0\u0ccd\u200c\u0ca8\u0cb2\u0ccd\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0caa\u0cbe\u0cb0\u0ccd\u0c9f\u0cbf\u0caf\u0cca\u0c82\u0ca6\u0cb0 \u0cb8\u0ca8\u0ccd\u0ca8\u0cbf\u0cb5\u0cc7\u0cb6\u0ca6\u0cb2\u0ccd\u0cb2\u0cbf \u0c85\u0cb2\u0cbf\u0caf\u0cbe \u0cad\u0c9f\u0ccd\u200c \u0cae\u0ca4\u0ccd\u0ca4\u0cc1 \u0c95\u0cb0\u0cbf\u0cb7\u0ccd\u0cae\u0cbe \u0c95\u0caa\u0cc2\u0cb0\u0ccd\u200c \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cac\u0c97\u0cc6\u0c97\u0cbf\u0ca8 \u0caa\u0ccb\u0cb8\u0ccd\u0c9f\u0ccd\u200c \u0c85\u0ca8\u0ccd\u0ca8\u0cc1 \u0ca8\u0c9f \u0cb6\u0cbe\u0cb0\u0cc1\u0c96\u0ccd\u200c \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0c87\u0ca8\u0ccd\u200c\u0cb8\u0ccd\u0c9f\u0cbe\u0c97\u0ccd\u0cb0\u0cbe\u0c82\u0ca8\u0cb2\u0ccd\u0cb2\u0cbf \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1.", "\u0c9a\u0cb0\u0ccd\u0c9a\u0cc6\u0c97\u0cc6 \u0c97\u0ccd\u0cb0\u0cbe\u0cb8\u0cb5\u0cbe\u0ca6 \u0cac\u0cbf\u0c97\u0ccd\u200c\u0cac\u0cbf \u0c9f\u0ccd\u0cb5\u0cc0\u0c9f\u0ccd\u200c:\u00a0\u0cad\u0cbe\u0ca8\u0cc1\u0cb5\u0cbe\u0cb0 \u0cac\u0cc6\u0cb3\u0c95\u0cc1 \u0cb9\u0cb0\u0cbf\u0caf\u0cc1\u0cb5 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbf\u0ca7\u0ca8\u0ca6 \u0cb8\u0cc1\u0ca6\u0ccd\u0ca6\u0cbf \u0cb9\u0cca\u0cb0\u0cac\u0cc0\u0cb3\u0cc1\u0cb5 \u0c95\u0cc6\u0cb2\u0cb5\u0cc7 \u0c97\u0c82\u0c9f\u0cc6\u0c97\u0cb3 \u0cae\u0cc1\u0ca8\u0ccd\u0ca8 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cb8\u0cc2\u0caa\u0cb0\u0ccd\u200c\u0cb8\u0ccd\u0c9f\u0cbe\u0cb0\u0ccd\u200c \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c \u0c85\u0cb5\u0cb0\u0cc1 \u0cae\u0cbe\u0ca1\u0cbf\u0ca6 \u0c9f\u0ccd\u0cb5\u0cc0\u0c9f\u0ccd\u200c\u0cb5\u0cc6\u0cc2\u0c82\u0ca6\u0cc1 \u0c8e\u0cb2\u0ccd\u0cb2\u0cb0 \u0c85\u0c9a\u0ccd\u0c9a\u0cb0\u0cbf\u0c97\u0cc6 \u0c95\u0cbe\u0cb0\u0ca3\u0cb5\u0cbe\u0caf\u0cbf\u0ca4\u0cc1. \u0cac\u0cc6\u0cb3\u0ccd\u0cb3\u0c82\u0cac\u0cc6\u0cb3\u0c97\u0ccd\u0c97\u0cc6 \u0c9f\u0ccd\u0cb5\u0cc0\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6 \u0cac\u0cbf\u0c97\u0ccd\u200c \u0cac\u0cbf, \u00a0\"\u0c8f\u0c95\u0cc6\u0c82\u0ca6\u0cc1 \u0ca4\u0cbf\u0cb3\u0cbf\u0caf\u0cc1\u0ca4\u0ccd\u0ca4\u0cbf\u0cb2\u0ccd\u0cb2, \u0c92\u0c82\u0ca6\u0cc1 \u0cb5\u0cbf\u0c9a\u0cbf\u0ca4\u0ccd\u0cb0\u0cb5\u0cbe\u0ca6 \u0cad\u0caf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c86\u0cb5\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6'' \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc1.", "\u0c88 \u0c9f\u0ccd\u0cb5\u0cc0\u0c9f\u0ccd\u200c \u0cac\u0c97\u0ccd\u0c97\u0cc6 \u0ca8\u0c82\u0ca4\u0cb0\u0ca6\u0cb2\u0ccd\u0cb2\u0cbf \u0cac\u0cb9\u0cb3\u0cb7\u0ccd\u0c9f\u0cc1 \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0caf\u0cbf\u0ca4\u0cb2\u0ccd\u0cb2\u0ca6\u0cc6, \u0c85\u0cae\u0cbf\u0ca4\u0cbe\u0cad\u0ccd\u200c \u0c85\u0cb5\u0cb0\u0cbf\u0c97\u0cc6 \u0ca8\u0c9f\u0cbf\u0caf \u0ca8\u0cbf\u0ca7\u0ca8\u0ca6 \u0c95\u0cc1\u0cb0\u0cbf\u0ca4\u0cc1 \u0cae\u0cc1\u0ca8\u0ccd\u0cb8\u0cc2\u0c9a\u0ca8\u0cc6 \u0ca6\u0cc6\u0cc2\u0cb0\u0cc6\u0ca4\u0cbf\u0ca4\u0ccd\u0ca4\u0cc7, \u0cac\u0cbf\u0c97\u0ccd\u200c \u0cac\u0cbf\u0c97\u0cc6 \u0cb5\u0cbf\u0cb6\u0cc7\u0cb7\u0cb5\u0cbe\u0ca6 \"\u0cb8\u0cbf\u0c95\u0ccd\u0cb8\u0ccd\u0ca4\u0ccd \u0cb8\u0cc6\u0ca8\u0ccd\u0cb8\u0ccd\u200c' \u0c87\u0ca6\u0cc6\u0caf\u0cc7 \u0c8e\u0c82\u0cac \u0cac\u0c97\u0ccd\u0c97\u0cc6 \u0c85\u0ca8\u0cc1\u0cae\u0cbe\u0ca8\u0cb5\u0cc2 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0caf\u0cbf\u0ca4\u0cc1. 80\u0cb0 \u0ca6\u0cb6\u0c95\u0ca6\u0cb2\u0ccd\u0cb2\u0cbf \u00a0\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0ca8\u0ccd\u0ca8\u0cc1 \"\u0cae\u0cb9\u0cbf\u0cb3\u0cbe \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c' \u0c8e\u0c82\u0ca6\u0cc1 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1\u0ca6\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \u0cb8\u0ccd\u0cae\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c9f\u0ccd\u0cb5\u0cc0\u0c9f\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c86\u0c95\u0ccd\u0cb0\u0ccb\u0cb6:\u00a0\u0ca8\u0c9f\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbf\u0ca7\u0ca8\u0ca6 \u0ca8\u0c82\u0ca4\u0cb0 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0c85\u0ca7\u0cbf\u0c95\u0cc3\u0ca4 \u0c9f\u0ccd\u0cb5\u0cbf\u0c9f\u0cb0\u0ccd\u200c \u0c96\u0cbe\u0ca4\u0cc6\u0caf\u0cb2\u0ccd\u0cb2\u0cbf \u0cb8\u0c82\u0ca4\u0cbe\u0caa \u0cb8\u0cc2\u0c9a\u0cbf\u0cb8\u0cbf \u0cb9\u0cbe\u0c95\u0cb2\u0cbe\u0ca6 \u0c9f\u0ccd\u0cb5\u0cc0\u0c9f\u0ccd\u200c\u0cb5\u0cc6\u0cc2\u0c82\u0ca6\u0cc1 \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0cbf\u0c97\u0cb0 \u0c86\u0c95\u0ccd\u0cb0\u0ccb\u0cb6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0caf\u0cbf\u0ca4\u0cc1. \u0ca8\u0cbf\u0ca7\u0ca8 \u0cb8\u0cc1\u0ca6\u0ccd\u0ca6\u0cbf\u0caf \u0cac\u0cc6\u0ca8\u0ccd\u0ca8\u0cb2\u0ccd\u0cb2\u0cc7 \u0c9f\u0ccd\u0cb5\u0cc0\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \"\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0 \u0c85\u0c97\u0cb2\u0cbf\u0c95\u0cc6 \u0cac\u0cb9\u0cb3 \u0ca8\u0ccb\u0cb5\u0cc1\u0c82\u0c9f\u0cc1\u0cae\u0cbe\u0ca1\u0cbf\u0ca6\u0cc6. \u0c85\u0cb5\u0cb0\u0cca\u0cac\u0ccd\u0cac \u0c85\u0ca6\u0ccd\u0cad\u0cc1\u0ca4 \u0ca8\u0c9f\u0cbf. \u00a0", "\u0c85\u0cb5\u0cb0 \u0caa\u0ccd\u0cb0\u0cc0\u0ca4\u0cbf\u0caa\u0cbe\u0ca4\u0ccd\u0cb0\u0cb0\u0cbf\u0c97\u0cc6 \u0cb8\u0cbe\u0c82\u0ca4\u0ccd\u0cb5\u0ca8 \u0cb9\u0cc7\u0cb3\u0cac\u0caf\u0cb8\u0cc1\u0ca4\u0ccd\u0ca4\u0cc7\u0cb5\u0cc6. \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0cb5\u0cb0\u0cbf\u0c97\u0cc6 2013\u0cb0\u0cb2\u0ccd\u0cb2\u0cbf \u0caa\u0ca6\u0ccd\u0cae\u0cb6\u0ccd\u0cb0\u0cc0 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca8\u0cc0\u0ca1\u0cbf \u0c97\u0ccc\u0cb0\u0cb5\u0cbf\u0cb8\u0cbf\u0ca6\u0ccd\u0ca6\u0cc1 \u0caf\u0cc1\u0caa\u0cbf\u0c8e \u0cb8\u0cb0\u0ccd\u0c95\u0cbe\u0cb0' \u0c8e\u0c82\u0ca6\u0cc1 \u0cac\u0cb0\u0cc6\u0ca6\u0cbf\u0ca4\u0ccd\u0ca4\u0cc1. \u0c88 \u0c9f\u0ccd\u0cb5\u0cc0\u0c9f\u0ccd\u200c \u0c85\u0caa\u0ccd\u200c\u0cb2\u0ccb\u0ca1\u0ccd\u200c \u0c86\u0c97\u0cc1\u0ca4\u0ccd\u0ca4\u0cb2\u0cc7, \u0ca8\u0c9f\u0cbf\u0caf \u0cb8\u0cbe\u0cb5\u0cbf\u0ca8\u0cb2\u0ccd\u0cb2\u0cc2 \u0cb0\u0cbe\u0c9c\u0c95\u0cc0\u0caf\u0cb5\u0ca8\u0ccd\u0ca8\u0cc1 \u0c8e\u0cb3\u0cc6\u0ca6\u0cc1\u0ca4\u0c82\u0ca6\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c85\u0ca8\u0cc7\u0c95\u0cb0\u0cc1 \u0c86\u0c95\u0ccd\u0cb0\u0ccb\u0cb6 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c9f\u0ccd\u0cb5\u0cc0\u0c9f\u0ccd\u200c\u0ca8 \u0c95\u0cc6\u0cc2\u0ca8\u0cc6\u0caf \u0cb8\u0cbe\u0cb2\u0cbf\u0c97\u0cc6 \u0c86\u0c95\u0ccd\u0cb7\u0cc7\u0caa \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf \u0cb9\u0cb2\u0cb5\u0cb0\u0cc1 \u0cb9\u0cb0\u0cbf\u0cb9\u0cbe\u0caf\u0ccd\u0ca6 \u0cac\u0cb3\u0cbf\u0c95, \u0c8e\u0c9a\u0ccd\u0c9a\u0cc6\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c86 \u0c9f\u0ccd\u0cb5\u0cc0\u0c9f\u0ccd\u200c \u0c85\u0ca8\u0ccd\u0ca8\u0cc1 \u0ca1\u0cbf\u0cb2\u0cc0\u0c9f\u0ccd\u200c \u0cae\u0cbe\u0ca1\u0cbf\u0ca6\u0cc6.", "\u0caa\u0ccd\u0cb0\u0cae\u0cc1\u0c96 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cb3\u0cc1-\u0ca8\u0cbe\u0c97\u0cb0\u0cbf\u0c95 \u0caa\u0ccd\u0cb0\u0cb6\u0cb8\u0ccd\u0ca4\u0cbf-2013- \u0caa\u0ca6\u0ccd\u0cae\u0cb6\u0ccd\u0cb0\u0cc0-\u0ca4\u0cae\u0cbf\u0cb3\u0cc1\u0ca8\u0cbe\u0ca1\u0cbf\u0ca8 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6 \u0cb6\u0ccd\u0cb0\u0cc7\u0cb7\u0ccd\u0ca0 \u0ca8\u0c9f\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf-1981- \u0cae\u0cc2\u0c82\u0ca1\u0ccd\u0cb0\u0cae\u0ccd\u200c \u0caa\u0cbf\u0cb0\u0cc8\u00a0-\u0cab\u0cbf\u0cb2\u0ccd\u0cae\u0ccd\u0cab\u0cc7\u0cb0\u0ccd\u200c\u00a0-\u0cb6\u0ccd\u0cb0\u0cc7\u0cb7\u0ccd\u0ca0 \u0ca8\u0c9f\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf - 5-1977\u200216 \u0cb5\u0caf\u0ca4\u0ccd\u0ca4\u0cbf\u0ca8\u0cbf\u0cb2\u0cc6 (\u0ca4\u0cae\u0cbf\u0cb3\u0cc1)-1982\u00a0\u00a0\u0cae\u0cc0\u0c82\u0ca1\u0cc1 \u0c95\u0cc6\u0cc2\u0ca8\u0cbf\u0c95\u0cbe (\u0ca4\u0cae\u0cbf\u0cb3\u0cc1)-1991 \u00a0\u0c95\u0ccd\u0cb7\u0ca3 \u0c95\u0ccd\u0cb7\u0ca3\u0c82 (\u0ca4\u0cc6\u0cb2\u0cc1\u0c97\u0cc1)-1990 \u00a0\u0c9a\u0cbe\u0cb2\u0ccd\u200c \u0cac\u0cbe\u0c9d\u0ccd (\u0cb9\u0cbf\u0c82\u0ca6\u0cbf)-1992 \u00a0\u0cb2\u0cae\u0ccd\u0cb9\u0cc6\u00a0(\u0cb9\u0cbf\u0c82\u0ca6\u0cbf)", "\u0c9f\u0cbe\u0caa\u0ccd\u200c 10 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1* \u0cb9\u0cbf\u0cae\u0ccd\u0cae\u0ca4\u0ccd\u200c\u0cb5\u0cbe\u0cb2* \u0cae\u0cc1\u0c82\u0ca1\u0ccd\u0cb0\u0cbe\u0cae\u0ccd\u200c \u0caa\u0cbf\u0cb0\u0cc8* \u0c9a\u0cbe\u0cb2\u0ccd\u200c\u0cac\u0cbe\u0c9c\u0ccd\u200c* \u0cae\u0cbf\u0cb8\u0ccd\u0c9f\u0cb0\u0ccd\u200c \u0c87\u0c82\u0ca1\u0cbf\u0caf\u0cbe* \u0ca8\u0c97\u0cbf\u0ca8\u0cbe* \u0cb2\u0cae\u0ccd\u0cb9\u0cc6* \u0c95\u0cc1\u0ca6\u0cbe\u0c97\u0cb5\u0cbe* \u0c9c\u0cbe\u0c97\u0ccd\u200c \u0c89\u0ca4\u0cbe \u0c87\u0ca8\u0ccd\u200c \u0cb8\u0cbe\u0ca8\u0ccd\u200c* \u0cae\u0cbe\u0cae\u0ccd\u200c* \u0c9d\u0cc0\u0cb0\u0ccb", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbf\u0ca7\u0ca8 \u00a0\u0ca6\u0cc1\u0c83\u0c96 \u0ca4\u0c82\u0ca6\u0cbf\u0ca6\u0cc6. \u0c85\u0cb5\u0cb0 \u0cb8\u0ca6\u0ccd\u0cae\u0cbe, \u0cb2\u0cae\u0cc6\u00d8, \u0c87\u0c82\u0c97\u0ccd\u0cb2\u0cc0\u0cb7\u0ccd\u200c \u0cb5\u0cbf\u0c82\u0c97\u0ccd\u0cb2\u0cbf\u0cb7\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3 \u0c85\u0cad\u0cbf\u0ca8\u0caf \u0c87\u0ca4\u0cb0 \u0ca8\u0c9f\u0cbf\u0caf\u0cb0\u0cbf\u0c97\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf\u0ca6\u0cbe\u0caf\u0c95.-\u0cb0\u0cbe\u0cae\u0ca8\u0cbe\u0ca5\u0ccd\u200c \u0c95\u0ccb\u0cb5\u0cbf\u0c82\u0ca6\u0ccd\u200c, \u0cb0\u0cbe\u0cb7\u0ccd\u0c9f\u0ccd\u0cb0\u0caa\u0ca4\u0cbf", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbf\u0ca7\u0ca8 \u0cac\u0cc7\u0cb8\u0cb0 \u0ca4\u0c82\u0ca6\u0cbf\u0ca4\u0cc1. \u0c85\u0cad\u0cbf\u0ca8\u0caf \u0c9a\u0cbe\u0ca4\u0cc1\u0cb0\u0ccd\u0caf\u0ca6\u0cbf\u0c82\u0ca6 \u0cb9\u0cb2\u0cb5\u0cbe\u0cb0\u0cc1 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c9a\u0cbf\u0cb0\u0cb8\u0ccd\u0cae\u0cb0\u0ca3\u0cc0\u0caf\u0cb5\u0cbe\u0c97\u0cbf\u0cb8\u0cbf\u0ca6\u0cb5\u0cb0\u0cc1 \u0c85\u0cb5\u0cb0\u0cc1. \u00a0\u00a0-\u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf, \u0caa\u0ccd\u0cb0\u0ca7\u0cbe\u0ca8\u0cbf", "\u0c85\u0cb5\u0cb0\u0cc1 \u0c87\u0ca1\u0cc0 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c95\u0ca3\u0ccd\u0cae\u0ca3\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc2 \u0c85\u0cb5\u0cb0 \u0c85\u0cad\u0cbf\u0cae\u0cbe\u0ca8\u0cbf. \u0c85\u0cb5\u0cb0 \u0ca8\u0cbf\u0ca7\u0ca8\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0cb8\u0c82\u0ca4\u0cbe\u0caa\u0cb5\u0cbf\u0ca6\u0cc6.\u00a0-\u0c8e\u0cb2\u0ccd\u200c.\u0c95\u0cc6. \u0c85\u0ca1\u0ccd\u0cb5\u0cbe\u0ca3\u0cbf, \u0cac\u0cbf\u0c9c\u0cc6\u0caa\u0cbf \u0ca7\u0cc1\u0cb0\u0cc0\u0ca3", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0cbf\u0ca7\u0ca8 \u0c86\u0c98\u0cbe\u0ca4 \u0ca4\u0c82\u0ca6\u0cbf\u0ca6\u0cc6. \u0c8e\u0cb2\u0ccd\u0cb2\u0cbe \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0cb9\u0cca\u0c82\u0ca6\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0cb8\u0cbe\u0c82\u0ca4\u0ccd\u0cb5\u0ca8 \u0cb8\u0cb2\u0ccd\u0cb2\u0cc1\u0ca4\u0ccd\u0ca4\u0ca6\u0cc6.\u00a0-\u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf, \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c85\u0ca7\u0ccd\u0caf\u0c95\u0ccd\u0cb7\u00a0", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c9c\u0ca8\u0ccd\u0cae\u0c9c\u0cbe\u0ca4 \u0c95\u0cb2\u0cbe\u0cb5\u0cbf\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7 \u0cad\u0cc7\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0c86\u0c97 \u00a0\u0c86\u0ca4\u0ccd\u0cae\u0cc0\u0caf\u0cb5\u0cbe\u0c97\u0cbf \u0c85\u0caa\u0ccd\u0caa\u0cbf\u0ca6\u0ccd\u0ca6\u0cb0\u0cc1. \u0c86 \u0c86\u0ca4\u0ccd\u0cae\u0cc0\u0caf\u0ca4\u0cc6\u0c97\u0cc6 \u0ca8\u0cbe\u0ca8\u0cc1 \u0c86\u0cad\u0cbe\u0cb0\u0cbf.-\u0c95\u0cae\u0cb2\u0ccd\u200c \u0cb9\u0cbe\u0cb8\u0ca8\u0ccd\u200c, \u0ca8\u0c9f", "\u0c86\u0c95\u0cc6 \u0ca8\u0ca8\u0c97\u0cc6 40 \u0cb5\u0cb0\u0ccd\u0cb7\u0c97\u0cb3 \u0cb8\u0ccd\u0ca8\u0cc7\u0cb9\u0cbf\u0ca4\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6, \u0c9a\u0cc6\u0ca8\u0ccd\u0ca8\u0cc8\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0c97, \u0ca8\u0cae\u0ccd\u0cae \u0c95\u0cc1\u0c9f\u0cc1\u0c82\u0cac\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c8a\u0c9f \u0cb8\u0cb5\u0cbf\u0ca6\u0cbf\u0ca6\u0ccd\u0ca6\u0cb0\u0cc1. \u00a0-\u0cb0\u0c9c\u0ca8\u0cc0\u0c95\u0cbe\u0c82\u0ca4\u0ccd\u200c, \u0ca8\u0c9f", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c85\u0c95\u0cbe\u0cb2\u0cbf\u0c95 \u0cae\u0cb0\u0ca3 \u0cad\u0cbe\u0cb0\u0ca4\u0cc0\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0ca4\u0cc1\u0c82\u0cac\u0cb2\u0cbe\u0cb0\u0ca6 \u0ca8\u0cb7\u0ccd\u0c9f. \u0c95\u0cb2\u0cc6\u0c97\u0cbe\u0c97\u0cbf \u0ca4\u0cae\u0ccd\u0cae \u0c9c\u0cc0\u0cb5\u0ca8 \u0cae\u0cc1\u0ca1\u0cbf\u0caa\u0cbe\u0c97\u0cbf\u0c9f\u0ccd\u0c9f\u0cb5\u0cb0\u0cc1 \u0c85\u0cb5\u0cb0\u0cc1.-\u0c9a\u0cbf\u0cb0\u0c82\u0c9c\u0cc0\u0cb5\u0cbf, \u0ca8\u0c9f", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb8\u0cbe\u0cb5\u0cc1 \u0c96\u0cbe\u0ca4\u0ccd\u0cb0\u0cbf\u0caa\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c85\u0cb0\u0ccd\u0ca7\u0ca6\u0cbf\u0ca8 \u0cac\u0cc7\u0c95\u0cbe\u0caf\u0ccd\u0ca4\u0cc1. \u0c85\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0c86 \u0cb8\u0cc1\u0ca6\u0ccd\u0ca6\u0cbf\u0caf\u0ca8\u0ccd\u0ca8\u0cc1 \u0ca8\u0c82\u0cac\u0cb2\u0cbe\u0cb0\u0ca6\u0cc7 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u00a0\u00a0-\u0c85\u0c95\u0ccd\u0c95\u0cbf\u0ca8\u0cc7\u0ca8\u0cbf \u0ca8\u0cbe\u0c97\u0cbe\u0cb0\u0ccd\u0c9c\u0cc1\u0ca8, \u0ca8\u0c9f", "\u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0c97\u0cc0\u0c97 54 \u0cb5\u0cb0\u0ccd\u0cb7. 4 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cc7 \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cbf\u0ca6\u0ccd\u0ca6 \u0c85\u0cb5\u0cb0\u0cc1 50 \u0cb5\u0cb0\u0ccd\u0cb7\u0c97\u0cb3\u0cb5\u0cb0\u0cc6\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb8\u0cc7\u0cb5\u0cc6 \u0cb8\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0-\u0c8e\u0cb8\u0ccd\u200c.\u0c8e\u0cb8\u0ccd\u200c. \u0cb0\u0cbe\u0c9c\u0cae\u0ccc\u0cb3\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0c95", "\u0cb9\u0ca0\u0cbe\u0ca4\u0ccd\u0ca4\u0ca8\u0cc6 \u0ca8\u0cbf\u0c82\u0ca4 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb9\u0cc3\u0ca6\u0caf, \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cbf\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1 \u0ca6\u0cc7\u0cb5\u0cb0\u0cc1, \u00a0\u0cb8\u0cbe\u0cb5\u0cbf\u0ca8 \u0cb8\u0cc1\u0ca6\u0ccd\u0ca6\u0cbf \u0c93\u0ca6\u0cbf\u0ca6 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0cb5\u0ca8\u0ccd\u0ca8\u0cc1\u00b0 \u0ca6\u0ccd\u0cb5\u0cc7\u0cb7\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.-\u0cb0\u0cbe\u0cae\u0ccd\u200c \u0c97\u0ccb\u0caa\u0cbe\u0cb2\u0ccd\u200c \u0cb5\u0cb0\u0ccd\u0cae\u0cbe, \u0ca8\u0cbf\u0cb0\u0ccd\u0ca6\u0cc7\u0cb6\u0c95", "\u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c \u0cb8\u0cc2\u0caa\u0cb0\u0ccd\u200c\u0cb8\u0ccd\u0c9f\u0cbe\u0cb0\u0ccd\u200c, \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0cb2\u0cc7\u0ca1\u0cbf \u0cb8\u0cc2\u0caa\u0cb0\u0ccd\u200c\u0cb8\u0ccd\u0c9f\u0cbe\u0cb0\u0ccd\u200c \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u00a0\u0c85\u0cb5\u0cb0\u0cc1 \u00a0\u0ca8\u0cae\u0ccd\u0cae\u0cbf\u0c82\u0ca6 \u0ca6\u0cc2\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cc1 \u0ca8\u0ccb\u0cb5\u0cbf\u0ca8 \u0cb8\u0c82\u0c97\u0ca4\u0cbf.-\u0cad\u0c97\u0cb5\u0cbe\u0ca8\u0ccd\u200c, \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95", "\u0ca8\u0ca8\u0ccd\u0ca8 \u0c95\u0ca3\u0ccd\u0ca3\u0cae\u0cc1\u0c82\u0ca6\u0cc6 \u0cac\u0cc6\u0cb3\u0cc6\u0ca6 \u0cb9\u0cc1\u0ca1\u0cc1\u0c97\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0c87\u0ca8\u0ccd\u0ca8\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c85\u0cb0\u0c97\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0c95\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0-\u0cac\u0cbf.\u0cb8\u0cb0\u0ccb\u0c9c\u0cbe \u0ca6\u0cc7\u0cb5\u0cbf, \u0cb9\u0cbf\u0cb0\u0cbf\u0caf \u0ca8\u0c9f\u0cbf", "\u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0cc2\u0c95\u0ca6 \u0c95\u0cbe\u0cb8\u0ccd\u0c9f\u0cc2\u0cae\u0ccd\u0cb8\u0ccd\u200c \u0c87\u0ca6\u0ccd\u0ca6\u0cb0\u0cc2 \u0ca7\u0cb0\u0cbf\u0cb8\u0cbf, \u0cb9\u0cbe\u0ca1\u0cbf\u0c97\u0cc6 \u0cb9\u0cc6\u0c9c\u0ccd\u0c9c\u0cc6 \u0cb9\u0cbe\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca8\u0cc7\u0c95 \u0ca8\u0c9f\u0cbf\u0caf\u0cb0\u0cbf\u0c97\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u00a0-\u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1, \u0c85\u0ca7\u0ccd\u0caf\u0c95\u0ccd\u0cb7\u0cb0\u0cc1, \u0cab\u0cbf\u0cb2\u0ccd\u0cae\u0ccd \u0c9a\u0cc7\u0c82\u0cac\u0cb0\u0ccd\u200c\u00a0", "\u0c95\u0cae\u0cb2\u0ccd\u200c \u0cb9\u0cbe\u0cb8\u0ca8\u0ccd\u200c \u0cb9\u0cbe\u0c97\u0cc2 \u0cb6\u0ccd\u0cb0\u0cc0\u0ca6\u0cc7\u0cb5\u0cbf \u0ca8\u0c9f\u0ca8\u0cc6 \u0caf\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c96\u0cc1\u0cb7\u0cbf\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6\u0cbf\u0c82\u0ca6 \u0cb9\u0ccb\u0c97\u0cbf \u0ca8\u0c82.1 \u0ca8\u0c9f\u0cbf\u0caf\u0cbe\u0ca6\u0cb5\u0cb0\u0cc1.-\u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c, \u0ca8\u0c9f", "\"\u0caa\u0cc1\u0cb2\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0ca6\u0cc7\u0cb5\u0cbf\u0caf\u0cb5\u0cb0 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0ca8\u0ca8\u0ccd\u0ca8 \u0c85\u0ca6\u0cc3\u0cb7\u0ccd\u0c9f. \u0c85\u0cb5\u0cb0\u0cc1 \u0cb8\u0ccd\u0cab\u0cc2\u0cb0\u0ccd\u0ca4\u0cbf\u0caf \u0c9a\u0cbf\u0cb2\u0cc1\u0cae\u0cc6.-\u0cb8\u0cc1\u0ca6\u0cc0\u0caa\u0ccd\u200c, \u0ca8\u0c9f"], "title": "\u0ca8\u0cc6\u0ca8\u0caa\u0cc1\u0c97\u0cb3 \u0cae\u0cc1\u0c97\u0cbf\u0cb2\u0cb2\u0ccd\u0cb2\u0cbf \u0cae\u0cb0\u0cc6\u0caf\u0cbe\u0ca6 \u0c9a\u0cbe\u0c82\u0ca6\u0cbf\u0ca8\u0cbf"},
{"url": "https://www.udayavani.com/kannada/news/women/273351/renuka-parpanch", "content": ["\u0cb0\u0cc7\u0ca3\u0cc1\u0c95\u0cbe \u0cad\u0c9f\u0ccd\u200c \u0c85\u0cb5\u0cb0 \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0c95\u0cc7\u0cb3\u0cbf\u0ca6\u0cb5\u0cb0\u0cc1 \u0c95\u0ca1\u0cbf\u0cae\u0cc6. \u0c85\u0cb5\u0cb0\u0cc1 \u0c95\u0ca8\u0ccd\u0ca8\u0ca1\u0ca6 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c\u0cb0 \u0caa\u0ca4\u0ccd\u0ca8\u0cbf. \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8, \u0cb8\u0cbe\u0cb9\u0cbf\u0ca4\u0ccd\u0caf \u0cb0\u0c9a\u0ca8\u0cc6, \u0cb0\u0cbf\u0caf\u0cbe\u0cb2\u0cbf\u0c9f\u0cbf \u0cb6\u0ccb \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cad\u0c9f\u0ccd\u0c9f\u0cb0\u0cc1 \u0cb8\u0ca6\u0cbe \u0cac\u0ccd\u0caf\u0cc1\u0cb8\u0cbf \u0c87\u0cb0\u0cb2\u0cc1 \u0c85\u0cb5\u0cb0 \u0cb9\u0cbf\u0c82\u0ca6\u0cbf\u0ca8 \u0c88 \u0cb6\u0c95\u0ccd\u0ca4\u0cbf\u0caf \u0cb8\u0cb9\u0c95\u0cbe\u0cb0 \u0ca6\u0cc6\u0cc2\u0ca1\u0ccd\u0ca1\u0ca6\u0cc1. \u0cb0\u0cc7\u0ca3\u0cc1\u0c95\u0cbe, \u0cae\u0ca8\u0cc6 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf, \u0cae\u0c95\u0ccd\u0c95\u0cb3 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca4\u0ccd\u0ca4\u0cbe \u0cad\u0c9f\u0ccd\u0c9f\u0cb0 \u0c9c\u0cc0\u0cb5\u0ca8\u0cb5\u0ca8\u0ccd\u0ca8\u0cc1 \u0cb8\u0cb0\u0cbe\u0c97\u0c97\u0cc6\u0cc2\u0cb3\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cb0\u0cc1.", "\u0c97\u0ccd\u0cb2\u0ccb\u0cac\u0cb8\u0ccd\u200c \u0c9f\u0cc6\u0c95\u0ccd\u0ca8\u0cbe\u0cb2\u0c9c\u0cbf \u0c8e\u0c82\u0cac \u0cb8\u0c82\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf \u0c89\u0ca6\u0ccd\u0caf\u0ccb\u0c97\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c87\u0cb5\u0cb0\u0cc1, \u0c88\u0c97 \u0cb9\u0ccb\u0cae\u0ccd\u200c \u0cae\u0cc7\u0c95\u0cb0\u0ccd\u200c. \u0caa\u0cc1\u0ca8\u0cb0\u0ccd\u0cb5\u0cb8\u0cc1 \u0cae\u0ca4\u0ccd\u0ca4\u0cc1 \u0caa\u0c82\u0c9a\u0cae\u0cbf \u0c8e\u0c82\u0cac \u0c87\u0cac\u0ccd\u0cac\u0cb0\u0cc1 \u0cb9\u0cc6\u0ca3\u0ccd\u0ca3\u0cc1 \u0cae\u0c95\u0ccd\u0c95\u0cb3 \u0ca4\u0cbe\u0caf\u0cbf. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0\u0ca6\u0ccd\u0ca6\u0cc2 \u0ca4\u0ca6\u0ccd\u0cb5\u0cbf\u0cb0\u0cc1\u0ca6\u0ccd\u0ca7 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5 \u0c8e\u0ca8\u0ccd\u0ca8\u0cc1\u0cb5 \u0c87\u0cb5\u0cb0\u0cc1, \u0caf\u0ccb\u0c97\u0cb0\u0cbe\u0c9c\u0ccd\u200c \u0ca4\u0cc1\u0c82\u0cac\u0cbe \u0cb8\u0cb0\u0cb3 \u0cb5\u0ccd\u0caf\u0c95\u0ccd\u0ca4\u0cbf \u0c8e\u0c82\u0ca6\u0cc1 \u0cae\u0cc6\u0c9a\u0ccd\u0c9a\u0cc1\u0c97\u0cc6\u0caf\u0ca8\u0ccd\u0ca8\u0cc2 \u0cb8\u0cc2\u0c9a\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0cad\u0c9f\u0ccd\u0c9f\u0cb0 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cc1 \u0c8f\u0ca8\u0c82\u0ca4\u0cbe\u0cb0\u0cc6 \u0c95\u0cc7\u0cb3\u0cbf...", "* \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c96\u0ccd\u0caf\u0cbe\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0ca8\u0cc0\u0cb5\u0cc1 \u0c8a\u0cb9\u0cbf\u0cb8\u0cbf\u0ca6\u0ccd\u0ca6\u0cbf\u0cb0\u0cbe?\u0ca8\u0cbe\u0cb5\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cbe\u0c97 \u0caf\u0ccb\u0c97\u0cb0\u0cbe\u0c9c\u0ccd\u200c \"\u0cb8\u0cbe\u0ca7\u0ca8\u0cc6' \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cae\u0cc1\u0c97\u0cbf\u0cb8\u0cbf \"\u0c8e\u0cb2\u0ccd\u0cb2\u0ccb \u0c9c\u0ccb\u0c97\u0caa\u0ccd\u0caa \u0ca8\u0cbf\u0ca8\u0ccd\u200c \u0c85\u0cb0\u0cae\u0ca8\u0cc6' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0ca4\u0ccd\u0ca4\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c87\u0cb5\u0cb0\u0cc1 \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0c86\u0c97 \u0ca8\u0cbe\u0ca8\u0cc1 \u0c96\u0c82\u0ca1\u0cbf\u0ca4\u0cbe \u0c8a\u0cb9\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cae\u0cc1\u0c96\u0ccd\u0caf \u0cb5\u0cbf\u0cb7\u0caf\u0cb5\u0cc6\u0c82\u0ca6\u0cb0\u0cc6, \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cb9\u0cca\u0cb8\u0ca4\u0cb0\u0cb2\u0ccd\u0cb2\u0cbf \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cc1\u0cb5\u0cc1\u0ca6\u0cc7 \u0c85\u0caa\u0cb0\u0cc2\u0caa\u0cb5\u0cbf\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0cac\u0cc6\u0cb3\u0c97\u0ccd\u0c97\u0cc6 \u0c8e\u0ca6\u0ccd\u0ca6\u0cc1 \u0c86\u0cab\u0cc0\u0cb8\u0ccd\u200c\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb8\u0c82\u0c9c\u0cc6 \u0cae\u0ca8\u0cc6\u0c97\u0cc6 \u0cac\u0cb0\u0cc1\u0cb5\u0cc1\u0ca6\u0cb0\u0cca\u0cb3\u0c97\u0cc6 \u0c87\u0cb5\u0cb0\u0cc1 \u0cae\u0ca8\u0cc6\u0caf\u0cbf\u0c82\u0ca6 \u0cb9\u0cca\u0cb0\u0c9f\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0c97\u0cc6 \u0c85\u0cb5\u0cb0\u0cc1 \u0c8f\u0ca8\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6, \u0c85\u0cb5\u0cb0 \u0cb5\u0cc3\u0ca4\u0ccd\u0ca4\u0cbf\u0c9c\u0cc0\u0cb5\u0ca8 \u0cb9\u0cc7\u0c97\u0cbf\u0ca6\u0cc6 \u0c85\u0c82\u0ca4\u0cb2\u0cc7 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.\u00a0", "* \u0ca8\u0cbf\u0cae\u0ccd\u0cae\u0ca6\u0cc1 \u0c85\u0cb0\u0cc7\u0c82\u0c9c\u0ccd\u0ca1\u0ccd \u0cae\u0ccd\u0caf\u0cbe\u0cb0\u0cc7\u0c9c\u0cbe? \u0cae\u0cca\u0ca6\u0cb2 \u0cad\u0cc7\u0c9f\u0cbf\u0caf\u0cb2\u0ccd\u0cb2\u0cc7 \u0c92\u0caa\u0ccd\u0caa\u0cbf\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0cb0\u0cbe?\u0cb9\u0ccc\u0ca6\u0cc1, \u0caa\u0c95\u0ccd\u0c95\u0cbe \u0c85\u0cb0\u0cc7\u0c82\u0c9c\u0ccd\u0ca1\u0ccd \u0cae\u0ccd\u0caf\u0cbe\u0cb0\u0cc7\u0c9c\u0ccd\u200c. \u0cae\u0cca\u0ca6\u0cb2\u0cbf\u0c97\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0ca6\u0cbe\u0c97, \u0ca8\u0cbe\u0ca8\u0cc1 \u0c85\u0caa\u0ccd\u0caa\u0ca8 \u0cac\u0cb3\u0cbf \"\u0ca8\u0ca8\u0c97\u0cc6 \u0cb9\u0cc1\u0ca1\u0cc1\u0c97 \u0c87\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0c88 \u0cae\u0ca6\u0cc1\u0cb5\u0cc6 \u0cac\u0cc7\u0ca1' \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0ca8\u0cae\u0ccd\u0cae \u0c85\u0caa\u0ccd\u0caa \"\u0ca8\u0cbf\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0c86 \u0cb9\u0cc1\u0ca1\u0cc1\u0c97\u0ca8\u0cbf\u0c97\u0cc6 \u0cae\u0cbe\u0ca4\u0ccd\u0cb0. \u0cac\u0cc7\u0ca1 \u0c8e\u0c82\u0ca6\u0cb0\u0cc6 \u0ca8\u0cbe\u0ca8\u0cc1 \u0cae\u0ca4\u0ccd\u0caf\u0cbe\u0cb5\u0ca4\u0ccd\u0ca4\u0cc2 \u0ca8\u0cbf\u0ca8\u0c97\u0cc6 \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2' \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c85\u0caa\u0ccd\u0caa\u0ca8\u0cbf\u0c97\u0cc6 \u0c85\u0cb5\u0cb0\u0cb2\u0ccd\u0cb2\u0cbf \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cb5\u0cbf\u0cb6\u0ccd\u0cb5\u0cbe\u0cb8 \u0c87\u0ca6\u0ccd\u0ca6\u0ca6\u0ccd\u0ca6\u0cc1 \u0ca8\u0ccb\u0ca1\u0cbf \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0cc6.\u00a0", "* \u0cae\u0ca6\u0cc1\u0cb5\u0cc6\u0c97\u0cc6 \u0cae\u0cca\u0ca6\u0cb2\u0cbf\u0ca8 \u0cad\u0cc7\u0c9f\u0cbf\u0c97\u0cb3\u0cc1 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1? \u0c8f\u0ca8\u0cc6\u0cb2\u0ccd\u0cb2\u0cbe \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0cb5\u0cbf\u0ca8\u0cbf\u0cae\u0caf \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0ca4\u0cbe \u0c87\u0ca6\u0ccd\u0cb0\u0cbf?\u0cae\u0ca6\u0cc1\u0cb5\u0cc6\u0c97\u0cc6 \u0cae\u0cca\u0ca6\u0cb2\u0cc1 \u0c86\u0c97\u0cbe\u0c97 \u0cad\u0cc7\u0c9f\u0cbf \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0cb5\u0cb0\u0cc1 \u0c9a\u0cbe\u0c95\u0ccb\u0cb2\u0cc6\u0c9f\u0ccd\u200c \u0cae\u0ca4\u0ccd\u0ca4\u0cc1 \u0c97\u0cc1\u0cb2\u0cbe\u0cac\u0cbf \u0ca4\u0c82\u0ca6\u0cc1 \u0c95\u0cc6\u0cc2\u0ca1\u0ccd\u0ca4\u0cbe \u0c87\u0ca6\u0ccd\u0cb0\u0cc1. \u0c86\u0cae\u0cc7\u0cb2\u0cbe\u0cae\u0cc7\u0cb2\u0cc6 \u0ca8\u0ca8\u0c97\u0cc6 \u0c85\u0ca6\u0cc1 \u0cb0\u0cc7\u0c9c\u0cbf\u0c97\u0cc6 \u0c85\u0ca8\u0ccd\u0ca8\u0cbf\u0cb8\u0cb2\u0cc1 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1. \u0c85\u0cb5\u0cb0 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0c95\u0ccd\u0c95\u0cc6 \u0c9a\u0cbe\u0c95\u0ccb\u0cb2\u0cc6\u0c9f\u0ccd\u200c \u0cae\u0ca4\u0ccd\u0ca4\u0cc1 \u0cb0\u0ccb\u0cb8\u0ccd\u200c \u0cb9\u0cca\u0c82\u0ca6\u0cbf\u0c95\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc6, \u0c87\u0ca8\u0ccd\u0cae\u0cc1\u0c82\u0ca6\u0cc6 \u0c87\u0cb5\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca4\u0cb0\u0cac\u0cc7\u0ca1\u0cbf \u0c8e\u0c82\u0ca6\u0cc1 \u0ca8\u0cbe\u0ca8\u0cc7 \u0cb9\u0cc7\u0cb3\u0cbf\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0c8f\u0ca8\u0cc1 \u0c95\u0cc6\u0cc2\u0ca1\u0cac\u0cc7\u0c95\u0cc1 \u0c85\u0c82\u0ca4 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc7 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c96\u0cbe\u0cb2\u0cbf \u0c95\u0cc8\u0caf\u0cb2\u0ccd\u0cb2\u0cbf\u0caf\u0cc7 \u0c85\u0cb5\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.", "* \u0cad\u0c9f\u0ccd\u0cb0\u0cc2 \u0c95\u0cc2\u0ca1 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0cac\u0ccd\u0cac\u0cb0\u0cb2\u0ccd\u0cb2\u0cbf \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccb\u0ca6\u0cc1 \u0caf\u0cbe\u0cb0\u0cc1?\u00a0\u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccb\u0ca6\u0cc1 \u0c85\u0cb5\u0cb0\u0cc7. \u0ca8\u0ca8\u0c97\u0cc6 \u0c89\u0caa\u0ccd\u0caa\u0cbf\u0c9f\u0ccd\u0c9f\u0cc1 \u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cae\u0ca7\u0ccd\u0caf\u0cb0\u0cbe\u0ca4\u0ccd\u0cb0\u0cbf \u0c8e\u0cac\u0ccd\u0cac\u0cbf\u0cb8\u0cbf \u0c89\u0caa\u0ccd\u0caa\u0cbf\u0c9f\u0ccd\u0c9f\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0ccb\u0c97\u0cb0\u0cbe\u0c9c\u0ccd\u200c \u0c89\u0caa\u0ccd\u0caa\u0cbf\u0c9f\u0ccd\u0c9f\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c8e\u0c95\u0ccd\u0cb8\u0ccd\u200c\u0caa\u0cb0\u0ccd\u0c9f\u0ccd\u200c. \u0cae\u0cca\u0ca6\u0cb2\u0cc1 \u0cac\u0cbf\u0ca1\u0cc1\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc6\u0cb2\u0ccd\u0cb2\u0cbe \u0c8f\u0ca8\u0cbe\u0ca6\u0cb0\u0cc2 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c85\u0cb5\u0cb0\u0cbf\u0c82\u0ca6 \u0c89\u0caa\u0ccd\u0caa\u0cbf\u0c9f\u0ccd\u0c9f\u0cc1 \u0cae\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf \u0cac\u0ccd\u0caf\u0cc1\u0cb8\u0cbf \u0c86\u0ca6 \u0cae\u0cc7\u0cb2\u0cc6 \u0c88\u0c97 \u0c85\u0ca1\u0cc1\u0c97\u0cc6 \u0cae\u0ca8\u0cc6\u0c97\u0cc6 \u0c95\u0cbe\u0cb2\u0cbf\u0ca1\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0c85\u0caa\u0ccd\u0caa\u0ca8\u0cbf\u0c97\u0cc6 \u0c85\u0ca1\u0cc1\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cb5\u0cbf\u0cb7\u0caf \u0cae\u0c95\u0ccd\u0c95\u0cb3\u0cbf\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0c85\u0cb5\u0cb0\u0cc1 \u0ca8\u0c82\u0cac\u0cb2\u0ccd\u0cb2.\u00a0", "* \u0cb8\u0ca6\u0cbe \u0cac\u0ccd\u0caf\u0cc1\u0cb8\u0cbf \u0c87\u0cb0\u0cc1\u0cb5 \u0cad\u0c9f\u0ccd\u0cb0\u0cbe \u0cae\u0ca8\u0cc6, \u0cae\u0c95\u0ccd\u0c95\u0cb3\u0cbf\u0c97\u0cc6 \u0c85\u0c82\u0ca4 \u0cb8\u0cae\u0caf \u0c95\u0cc6\u0cc2\u0ca1\u0ccd\u0ca4\u0cbe\u0cb0? \u0cae\u0c95\u0ccd\u0c95\u0cb3 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0ca8\u0ccd\u0ca8\u0cc1 \u0ca8\u0cbf\u0cae\u0ccd\u0cae\u0cbf\u0cac\u0ccd\u0cac\u0cb0\u0cb2\u0ccd\u0cb2\u0cbf \u0caf\u0cbe\u0cb0\u0cc1 \u0cb9\u0cc6\u0c9a\u0ccd\u0c9a\u0cc1 \u0cb5\u0cb9\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc0\u0cb0\u0cbf?\u0cae\u0c95\u0ccd\u0c95\u0cb3 \u0cb8\u0c82\u0caa\u0cc2\u0cb0\u0ccd\u0ca3 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0ca8\u0ca8\u0ccd\u0ca8\u0ca6\u0cc7. \u0c85\u0cb5\u0cb0 \u0cac\u0cc7\u0c95\u0cc1 \u0cac\u0cc7\u0ca1\u0c97\u0cb3\u0ca8\u0ccd\u0ca8\u0cc1 \u0ca8\u0cbe\u0ca8\u0cc7 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1. \u0c86\u0ca6\u0cb0\u0cc6, \u0caf\u0ccb\u0c97\u0cb0\u0cbe\u0c9c\u0ccd\u200c \u0c8e\u0cb7\u0ccd\u0c9f\u0cc7 \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cb0\u0cc2 \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb8\u0cae\u0caf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cc6\u0cb2\u0cb8 \u0cac\u0cc7\u0c97 \u0cae\u0cc1\u0c97\u0cbf\u0ca6\u0cb0\u0cc6 \u0cb8\u0cc0\u0ca6\u0cbe \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0cae\u0c95\u0ccd\u0c95\u0cb3\u0cc6\u0cc2\u0c82\u0ca6\u0cbf\u0c97\u0cc6 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0c86\u0cb0\u0cbe\u0cae\u0cbe\u0c97\u0cbf \u0cb9\u0cb0\u0c9f\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0ca4\u0ccd\u0ca4\u0cbf\u0cb0\u0ca6\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0c87\u0ca6\u0ccd\u0ca6\u0cb0\u0cc6 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "* \u0cad\u0c9f\u0ccd\u0cb0\u0cbe \u0cb9\u0cca\u0cb0\u0c97\u0cc6 \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0ca1\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0cb0\u0cbf. \u0ca8\u0cbf\u0cae\u0c97\u0cc6 \u0cb9\u0ccb\u0c9f\u0cc6\u0cb2\u0ccd\u200c\u0c97\u200c\u0cb3\u0cbf\u0c97\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cc1 \u0c87\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0cbe?\u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cb9\u0ccb\u0c9f\u0cc6\u0cb2\u0ccd\u200c\u0c97\u0cc6 \u0cb9\u0ccb\u0c97\u0cbf \u0ca1\u0cbf\u0ca8\u0ccd\u0ca8\u0cb0\u0ccd\u200c, \u0cb2\u0c82\u0c9a\u0ccd\u200c \u0cae\u0cbe\u0ca1\u0cc1\u0cb5 \u0c85\u0cb5\u0c95\u0cbe\u0cb6\u0c95\u0ccd\u0c95\u0cbe\u0c97\u0cbf \u0c95\u0cbe\u0caf\u0ccd\u0ca4\u0cbe \u0c87\u0cb0\u0ccd\u0ca4\u0cbf\u0ca8\u0cbf. \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0c92\u0ca4\u0ccd\u0ca4\u0cbe\u0caf\u0cb5\u0cbe\u0c97\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cb0\u0cc6\u0cb8\u0ccd\u0c9f\u0ccb\u0cb0\u0cc6\u0c82\u0c9f\u0ccd\u200c\u0c97\u0cb3\u0cbf\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0cb5\u0cc6\u0cb2\u0ccd\u0cb2 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cca\u0c9f\u0ccd\u0c9f\u0cc6 \u0ca4\u0cc1\u0c82\u0cac\u0cbe \u0c8a\u0c9f \u0cae\u0cbe\u0ca1\u0cbf\u0ca6\u0cb0\u0cc6, \u0c85\u0cb5\u0cb0\u0cc1 \u0c97\u0cc1\u0cac\u0ccd\u0cac\u0c9a\u0ccd\u0c9a\u0cbf\u0caf\u0c82\u0ca4\u0cc6 \u0cb8\u0ccd\u0cb5\u0cb2\u0ccd\u0caa\u0cb5\u0cc7 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0ca4\u0ccd\u0ca4\u0cc6 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0cae\u0cca\u0cb8\u0cb0\u0ca8\u0ccd\u0ca8 \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c87\u0ca6\u0ccd\u0ca6\u0cc7 \u0c87\u0ca6\u0cc6. \u0ca6\u0cc6\u0cc2\u0ca1\u0ccd\u0ca1 \u0cae\u0c97\u0cb3\u0cc1 \u0caa\u0cc1\u0ca8\u0cb0\u0ccd\u0cb5\u0cb8\u0cc1 \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0c9c\u0cc6\u0cc2\u0ca4\u0cc6\u0c97\u0cbe\u0cb0\u0ccd\u0ca4\u0cbf. \u0ca8\u0ca8\u0c97\u0cc6 \u0cac\u0cc0\u0ca6\u0cbf \u0cac\u0ca6\u0cbf \u0c9a\u0cbe\u0c9f\u0ccd\u0cb8\u0ccd\u200c \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0cac\u0cb9\u0cb3 \u0c87\u0cb7\u0ccd\u0c9f. \u0caa\u0cc1\u0ca8\u0cb0\u0ccd\u0cb5\u0cb8\u0cc1 \u0caf\u0cbe\u0cb5\u0cbe\u0c97\u0cb2\u0cc2 \u0c95\u0c82\u0caa\u0cc6\u0ca8\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb3\u0cc6.\u00a0", "* \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c \u0ca8\u0cbf\u0cae\u0ccd\u0cae \u0c9c\u0cc6\u0cc2\u0ca4\u0cc6\u0caf\u0cc7 \u0c87\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cc0\u0cb5\u0cc1 \u0c9c\u0c97\u0cb3 \u0c86\u0ca1\u0cbf\u0ca6\u0ccd\u0ca6\u0cc1 \u0c87\u0ca6\u0cc6\u0caf\u0cc7?\u0ca8\u0cae\u0ccd\u0cae \u0ca8\u0cae\u0ccd\u0cae \u0caa\u0ccd\u0cb0\u0caa\u0c82\u0c9a\u0ca6\u0cb2\u0ccd\u0cb2\u0cbf \u0ca8\u0cbe\u0cb5\u0cc1 \u0cb8\u0ca6\u0cbe \u0cac\u0ccd\u0caf\u0cc1\u0cb8\u0cbf \u0c87\u0cb0\u0cc1\u0ca4\u0ccd\u0ca4\u0cc7\u0cb5\u0cc6. \u0c85\u0cb5\u0cb0 \u0c95\u0cc6\u0cb2\u0cb8\u0c95\u0ccd\u0c95\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c85\u0ca1\u0ccd\u0ca1\u0cbf\u0caa\u0ca1\u0cbf\u0cb8\u0cbf\u0cb2\u0ccd\u0cb2. \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0c95\u0ca3\u0ccd\u0ca3 \u0c8e\u0ca6\u0cc1\u0cb0\u0cc7 \u0c87\u0cb0\u0cac\u0cc7\u0c95\u0cc1. \u0cae\u0cbe\u0ca1\u0cc1\u0cb5 \u0c8e\u0cb2\u0ccd\u0cb2\u0cbe \u0c95\u0cc6\u0cb2\u0cb8\u0c97\u0cb3 \u0cb5\u0cb0\u0ca6\u0cbf \u0c92\u0caa\u0ccd\u0caa\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c95\u0cc2\u0ca1 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb5\u0cb0 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "* \u0cac\u0cbf\u0ca1\u0cc1\u0cb5\u0cbf\u0ca8 \u0cb5\u0cc7\u0cb3\u0cc6\u0caf\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0c95\u0cb3\u0cc6\u0caf\u0cc1\u0ca4\u0ccd\u0ca4\u0cc0\u0cb0?\u0ca8\u0cbe\u0ca8\u0cc1 \u0cb8\u0c82\u0c97\u0cc0\u0ca4 \u0c85\u0cad\u0ccd\u0caf\u0cbe\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb6\u0cbe\u0cb2\u0cc6\u0caf \u0ca6\u0cbf\u0ca8\u0c97\u0cb3\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0cb9\u0cbe\u0ca1\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0c87\u0ca4\u0ccd\u0ca4\u0cc1. \u0c88\u0c97 \u0cb8\u0c82\u0c97\u0cc0\u0ca4 \u0c95\u0cb2\u0cbf\u0caf\u0cb2\u0cc1 \u0cb8\u0cae\u0caf \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cae\u0cca\u0ca6\u0cb2\u0cc1 \u0c93\u0ca6\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0caf\u0ccb\u0c97\u0cb0\u0cbe\u0c9c\u0ccd\u200c \u0caa\u0cc1\u0cb8\u0ccd\u0ca4\u0c95\u0c97\u0cb3\u0cb2\u0ccd\u0cb2\u0cbf \u0cae\u0cc1\u0cb3\u0cc1\u0c97\u0cbf \u0cb9\u0ccb\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0ccb\u0ca1\u0cbf \u0ca8\u0ca8\u0c97\u0cc2 \u0c93\u0ca6\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0cac\u0c82\u0ca6\u0cbf\u0ca6\u0cc6. \u0c89\u0cb3\u0cbf\u0ca6\u0c82\u0ca4\u0cc6 \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cc7 \u0cb8\u0cae\u0caf \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6.", "* \u0c87\u0ca6\u0cc1\u0cb5\u0cb0\u0cc6\u0c97\u0cbf\u0ca8 \u0ca8\u0cbf\u0cae\u0ccd\u0cae \u0ca8\u0cc6\u0c9a\u0ccd\u0c9a\u0cbf\u0ca8 \u0caa\u0ccd\u0cb0\u0cb5\u0cbe\u0cb8\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0ca8\u0ca8\u0c97\u0cc6 \u0caa\u0ccd\u0cb0\u0cb3\u0caf\u0cb5\u0cbe\u0c97\u0cc1\u0cb5 \u0cae\u0cca\u0ca6\u0cb2\u0cc1 \u0c87\u0ca1\u0cc0 \u0caa\u0ccd\u0cb0\u0caa\u0c82\u0c9a \u0cb8\u0cc1\u0ca4\u0ccd\u0ca4\u0cac\u0cc7\u0c95\u0cc1 \u0c85\u0c82\u0ca4 \u0cae\u0cb9\u0ca6\u0cbe\u0cb8\u0cc6 \u0c87\u0ca6\u0cc6. \u0cb5\u0cbf\u0ca6\u0cc7\u0cb6 \u0caa\u0ccd\u0cb0\u0cb5\u0cbe\u0cb8 \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c88\u0c97\u0cb7\u0ccd\u0c9f\u0cc7 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0ccd\u0cb5\u0cbf\u0ca1\u0ccd\u0c9c\u0cb0\u0ccd\u200c\u0cb2\u0cc6\u0c82\u0ca1\u0ccd\u200c, \u0c86\u0cb8\u0ccd\u0c9f\u0ccd\u0cb0\u0cc7\u0cb2\u0cbf\u0caf, \u0ca6\u0cc1\u0cac\u0cc8\u0c97\u0cc6 \u0c95\u0cc1\u0c9f\u0cc1\u0c82\u0cac \u0cb8\u0cae\u0cc7\u0ca4 \u0cb9\u0ccb\u0c97\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0ca8\u0ccd\u0ca8\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0ca6\u0cc7\u0cb6\u0c97\u0cb3\u0cbf\u0c97\u0cc6 \u0cb9\u0ccb\u0c97\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6.\u00a0", "* \u0cad\u0c9f\u0ccd\u0c9f\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cab\u0cc7\u0cb5\u0cb0\u0cbf\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0cc1\u0ca6\u0cc1?\"\u0ca1\u0ccd\u0cb0\u0cbe\u0cae\u0cbe' \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c85\u0ca6\u0cb0\u0cb2\u0ccd\u0cb2\u0cbf \u0caf\u0cb6\u0ccd\u200c, \u0cb8\u0ca4\u0cc0\u0cb6\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c9c\u0cc0\u0cb5\u0c82\u0ca4\u0cbf\u0c95\u0cc6 \u0c87\u0ca6\u0cc6. \u0caa\u0ccd\u0cb0\u0ca4\u0cbf \u0cb8\u0c82\u0cad\u0cbe\u0cb7\u0ca3\u0cc6\u0c97\u0cc2 \u0ca8\u0cbe\u0ca8\u0cc1 \u0cae\u0ca8\u0cb8\u0cbe\u0cb0\u0cc6 \u0ca8\u0c95\u0ccd\u0c95\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "* \u0ca8\u0cc0\u0cb5\u0cc1 \u0c92\u0c9f\u0ccd\u0c9f\u0cbf\u0c97\u0cc7 \u0ca8\u0ccb\u0ca1\u0cbf\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0ca8\u0cc6\u0ca8\u0caa\u0cbf\u0cb5\u0cc6\u0caf\u0cc7? \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c95\u0cb0\u0cc6\u0ca6\u0cb0\u0cc6 \u0cad\u0c9f\u0ccd\u0c9f\u0cb0\u0cc1 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6\u0caf\u0cc7?\u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cb9\u0cca\u0cb8\u0ca4\u0cb0\u0cb2\u0ccd\u0cb2\u0cbf \u0c85\u0cae\u0cc3\u0ca4\u0ca7\u0cbe\u0cb0\u0cc6, \u0cb0\u0cc7\u0cb8\u0ccd\u200c, \u0ca8\u0ccb \u0c8e\u0c82\u0c9f\u0ccd\u0cb0\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0ccd\u0ca6\u0cc1 \u0ca8\u0cc6\u0ca8\u0caa\u0cbf\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c9c\u0ccb\u0cb0\u0ccd\u200c \u0cb2\u0c97\u0cbe \u0c95\u0cc6 \u0c90\u0cb8\u0cbe, \u0caa\u0ca6\u0ccd\u0cae\u0cbe\u0cb5\u0ca4\u0ccd\u200c \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cc6\u0cb5\u0cc1. \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0ccb\u0c95\u0cc6 \u0caf\u0ccb\u0c97\u0cb0\u0cbe\u0c9c\u0ccd\u200c \u0c96\u0c82\u0ca1\u0cbf\u0ca4\u0cbe \u0c95\u0c82\u0caa\u0ca8\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0caa\u0ca4\u0ccd\u0ca8\u0cbf \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0cad\u0c9f\u0ccd\u0cb0\u0cbe!:\u00a0\u0ca8\u0cae\u0c97\u0cc6 \u0ca8\u0cbf\u0c9c \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cb9\u0cc7\u0c97\u0cc6 \u0cac\u0ca6\u0cc1\u0c95\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2\u0cb5\u0ccb \u0c85\u0ca6\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0c95\u0cb2\u0ccd\u0caa\u0ca8\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6. \u0cac\u0cb9\u0cc1\u0cb6\u0c83 \u0caf\u0ccb\u0c97\u0cb0\u0cbe\u0c9c\u0ccd\u200c \u0c95\u0cc2\u0ca1 \u0c85\u0ca6\u0ca8\u0ccd\u0ca8\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0c85\u0cb5\u0cb0\u0cbf\u0c97\u0cc6 \u0cb5\u0cb0\u0ccd\u0ca3\u0cb0\u0c82\u0c9c\u0cbf\u0ca4\u0cb5\u0cbe\u0c97\u0cbf \u0cac\u0ca6\u0cc1\u0c95\u0cb2\u0cc1 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c85\u0cb5\u0cb0\u0cc1 \u0ca4\u0cc6\u0cb0\u0cc6 \u0cae\u0cc7\u0cb2\u0cc6 \u0cae\u0cc2\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.", "\u0cb6\u0cbe\u0caa\u0cbf\u0c82\u0c97\u0ccd\u200c \u0c85\u0ca8\u0ccd\u0ca8\u0ccb \u0caa\u0c82\u0c9a\u0cb5\u0cbe\u0cb0\u0ccd\u0cb7\u0cbf\u0c95 \u0caf\u0ccb\u0c9c\u0ca8\u0cc6:\u00a0\u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc7 5 \u0cb5\u0cb0\u0ccd\u0cb7\u0c97\u0cb3\u0cbf\u0c97\u0cc6\u0cc2\u0cae\u0ccd\u0cae\u0cc6 \u0cb6\u0cbe\u0caa\u0cbf\u0c82\u0c97\u0ccd\u200c \u0cb9\u0ccb\u0ca6\u0cb0\u0cc6 \u0c85\u0ca6\u0cc7 \u0cb9\u0cc6\u0c9a\u0ccd\u0c9a\u0cc1. \u0caf\u0ccb\u0c97\u0cb0\u0cbe\u0c9c\u0ccd\u200c\u0c97\u0cc6 \u0cb6\u0cbe\u0caa\u0cbf\u0c82\u0c97\u0ccd\u200c \u0c8e\u0c82\u0ca6\u0cb0\u0cc7 \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cb6\u0cbe\u0caa\u0cbf\u0c82\u0c97\u0ccd\u200c \u0cb9\u0cc1\u0c9a\u0ccd\u0c9a\u0cc1. \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0cbe\u0ca8\u0cc6\u0cc2\u0cac\u0ccd\u0cac\u0cb3\u0cc7 \u0cb6\u0cbe\u0caa\u0cbf\u0c82\u0c97\u0ccd\u200c \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0ccb\u0c97\u0cb0\u0cbe\u0c9c\u0ccd\u200c\u0c97\u0cc2 \u0cac\u0c9f\u0ccd\u0c9f\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cbe\u0ca8\u0cc7 \u0ca4\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0cab\u0cbe\u0cb0\u0cbf\u0ca8\u0ccd\u200c\u0c97\u0cc6 \u0cb9\u0ccb\u0ca6\u0cbe\u0c97 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf \u0c85\u0cb5\u0cb0\u0cc1 \u0ca8\u0cae\u0ccd\u0cae \u0c9c\u0cc6\u0cc2\u0ca4\u0cc6 \u0cb6\u0cbe\u0caa\u0cbf\u0c82\u0c97\u0ccd\u200c\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0c85\u0cb5\u0ccd\u0cb0\u0cbf\u0c97\u0cc6 \u0cb8\u0ccd\u0c9f\u0cbe\u0cb0\u0ccd\u200c \u0cb9\u0ccb\u0c9f\u0cc6\u0cb2\u0ccd\u200c \u0cac\u0cbf\u0cb0\u0cbf\u0caf\u0cbe\u0ca8\u0cbf\u0c97\u0cbf\u0c82\u0ca4 \u0ca8\u0cae\u0ccd\u0cae\u0ca8\u0cc6 \u0cae\u0cca\u0cb8\u0cb0\u0ca8\u0ccd\u0ca8 \u0c87\u0cb7\u0ccd\u0c9f!:\u00a0\u0caf\u0ccb\u0c97\u0cb0\u0cbe\u0c9c\u0ccd\u200c \u0cb9\u0cca\u0cb0\u0c97\u0ca1\u0cc6 \u0c8a\u0c9f \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0c87\u0cb7\u0ccd\u0c9f \u0caa\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8e\u0c82\u0ca5\u0ca6\u0ccd\u0ca6\u0cc7 \u0cac\u0ccd\u0caf\u0cc1\u0cb8\u0cbf \u0c95\u0cc6\u0cb2\u0cb8\u0cb5\u0cbf\u0ca6\u0ccd\u0ca6\u0cb0\u0cc2 \u0c85\u0cb5\u0cb0\u0cc1 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc7 \u0c8a\u0c9f \u0cae\u0cbe\u0ca1\u0cc1\u0cb5\u0cc1\u0ca6\u0cc1. \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf\u0caf\u0ccb \u0c85\u0ca5\u0cb5\u0cbe \u0ca8\u0ca8\u0ccd\u0ca8 \u0c92\u0ca4\u0ccd\u0ca4\u0cbe\u0caf\u0c95\u0ccd\u0c95\u0cbe\u0c97\u0cbf\u0caf\u0ccb \u0cb9\u0cca\u0cb0\u0c97\u0cc6\u0cb2\u0ccd\u0cb2\u0cbe\u0ca6\u0cb0\u0cc2 \u0c8a\u0c9f \u0cae\u0cbe\u0ca1\u0cbf\u0ca6\u0cb0\u0cc6, \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0ca4\u0caa\u0ccd\u0caa\u0ca6\u0cc7 \u0cb8\u0ccd\u0cb5\u0cb2\u0ccd\u0caa\u0cb5\u0cbe\u0ca6\u0cb0\u0cc2 \u0cae\u0cca\u0cb8\u0cb0\u0ca8\u0ccd\u0ca8, \u0c89\u0caa\u0ccd\u0caa\u0cbf\u0ca8\u0c95\u0cbe\u0caf\u0cbf \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cae\u0cca\u0cb8\u0cb0\u0ca8\u0ccd\u0ca8 \u0ca4\u0cbf\u0ca8\u0ccd\u0ca8\u0ca6\u0cbf\u0ca6\u0ccd\u0ca6\u0cb0\u0cc6 \u0c85\u0cb5\u0cb0 \u0c86 \u0ca6\u0cbf\u0ca8\u0ca6 \u0c8a\u0c9f \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2.", "\u0cae\u0c95\u0ccd\u0cb3\u0cc1 \u0c92\u0c82\u0ca6\u0cc1 \u0cb0\u0cbe\u0cb6\u0cbf \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6:\u00a0\u0cae\u0c95\u0ccd\u0c95\u0cb3\u0cbf\u0c97\u0cc6 \u0c95\u0cc1\u0ca4\u0cc2\u0cb9\u0cb2 \u0c9c\u0cbe\u0cb8\u0ccd\u0ca4\u0cbf. \u0c92\u0c82\u0ca6\u0cc1 \u0cb0\u0cbe\u0cb6\u0cbf \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0c85\u0cb5\u0cb0 \u0c8e\u0cb2\u0ccd\u0cb2\u0cbe \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc2 \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0cb5\u0cb7\u0ccd\u0c9f\u0cc1 \u0cb5\u0ccd\u0caf\u0cb5\u0ca7\u0cbe\u0ca8 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0caf\u0ccb\u0c97\u0cb0\u0cbe\u0c9c\u0ccd\u200c, \u0cae\u0c95\u0ccd\u0c95\u0cb3\u0cc1 \u0c95\u0cc7\u0cb3\u0cc1\u0cb5 \u0caa\u0ccd\u0cb0\u0ca4\u0cbf \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc2 \u0ca4\u0cbe\u0cb3\u0ccd\u0cae\u0cc6\u0caf\u0cbf\u0c82\u0ca6 \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbe\u0ca6\u0cb0\u0cc2 \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb5\u0cbf\u0cb5\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0c95\u0ccd\u0c95\u0cb3 \u0c86\u0cb8\u0c95\u0ccd\u0ca4\u0cbf\u0c97\u0cc6 \u0c85\u0cb5\u0cb0\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cad\u0c82\u0c97 \u0cae\u0cbe\u0ca1\u0cbf\u0cb2\u0ccd\u0cb2.\u00a0", "* \u0caa\u0ccd\u0cb0\u0cb3\u0caf \u0c86\u0c97\u0ccb \u0cae\u0cc1\u0c82\u0c9a\u0cc6 \u0caa\u0ccd\u0cb0\u0caa\u0c82\u0c9a \u0ca8\u0ccb\u0ca1\u0ccd\u0cac\u0cc7\u0c95\u0cc1!* \u0ca8\u0ca8\u0ccd\u0ca8\u0ca8\u0ccd\u0ca8 \u0caa\u0c9f\u0cbe\u0caf\u0cbf\u0cb8\u0ccb\u0c95\u0cc6 \u0cae\u0cc1\u0c82\u0c9a\u0cc6 \u0c85\u0cb5\u0ccd\u0cb0\u0cc1 \u0c85\u0caa\u0ccd\u0caa\u0ca8\u0ca8\u0ccd\u0ca8 \u0caa\u0c9f\u0cbe\u0caf\u0cbf\u0cb8\u0cbf\u0ca6\u0ccd\u0ca6\u0cb0\u0cc1!* \u0c85\u0caa\u0ccd\u0caa\u0c82\u0c97\u0cc6 \u0c85\u0ca1\u0cc1\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0cae\u0c95\u0ccd\u0c95\u0cb3\u0cbf\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cb0\u0cc7\u0ca3\u0cc1\u0c95\u0cbe \u0caa\u0cb0\u0ccd\u200c\u0caa\u0c82\u0c9a"},
{"url": "https://www.udayavani.com/kannada/news/women/279943/murali-gana-vidya-dhyana", "content": ["\"\u0cb0\u0ccb\u0cb0\u0cbf\u0c82\u0c97\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c' \u0cb6\u0ccd\u0cb0\u0cc0 \u0cae\u0cc1\u0cb0\u0cb3\u0cbf \u0c85\u0cb5\u0cb0 \u0c95\u0cc7\u0cb0\u0cbf\u0c82\u0c97\u0ccd\u200c \u0cae\u0ca1\u0ca6\u0cbf \u0cb5\u0cbf\u0ca6\u0ccd\u0caf\u0cbe \u0cb6\u0ccd\u0cb0\u0cc0\u0cae\u0cc1\u0cb0\u0cb3\u0cbf. 8 \u0cb5\u0cb0\u0ccd\u0cb7\u0ca6 \u0c85\u0c97\u0cb8\u0ccd\u0ca4\u0ccd\u0caf \u0cb9\u0cbe\u0c97\u0cc2 4 \u0cb5\u0cb0\u0ccd\u0cb7\u0ca6 \u0c85\u0ca5\u0cc0\u0cb5\u0cbe \u0c8e\u0c82\u0cac \u0c87\u0cac\u0ccd\u0cac\u0cb0\u0cc1 \u0cae\u0cc1\u0ca6\u0ccd\u0ca6\u0cbe\u0ca6 \u0cae\u0c95\u0ccd\u0c95\u0cb3 \u0cb8\u0ccd\u0c9f\u0ccd\u0cb0\u0cbf\u0c95\u0ccd\u0c9f\u0ccd \u0c85\u0cae\u0ccd\u0cae. \"\u0c89\u0c97\u0ccd\u0cb0\u0c82' \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c87\u0cb5\u0cb0\u0cc7 \u0cb5\u0cb8\u0ccd\u0ca4\u0ccd\u0cb0 \u0cb5\u0cbf\u0ca8\u0ccd\u0caf\u0cbe\u0cb8\u0c95\u0cbf. \u0cb6\u0ccd\u0cb0\u0cc0 \u0cae\u0cc1\u0cb0\u0cb3\u0cbf \u0cae\u0ca4\u0ccd\u0ca4\u0cc1 \u0cb5\u0cbf\u0ca6\u0ccd\u0caf\u0cbe\u0cb0 \u0cb8\u0ccd\u0ca8\u0cc7\u0cb9 \u0c9a\u0cbf\u0c97\u0cc1\u0cb0\u0cbf\u0ca6\u0ccd\u0ca6\u0cc1 \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf. 10 \u0cb5\u0cb0\u0ccd\u0cb7 \u0caa\u0ccd\u0cb0\u0cc0\u0ca4\u0cbf\u0cb8\u0cbf, \u0ca8\u0c82\u0ca4\u0cb0 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cb5\u0cb0\u0cc1. \u0c97\u0c82\u0ca1\u0ca8 \u0c88\u0c97\u0cbf\u0ca8 \u0cb8\u0ccd\u0c9f\u0cbe\u0cb0\u0ccd\u200c\u0ca1\u0c82 \u0cac\u0c97\u0ccd\u0c97\u0cc6 \u0cb9\u0cc6\u0cae\u0ccd\u0cae\u0cc6\u0caf\u0cbf\u0c82\u0ca6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c85\u0cb5\u0cb0\u0cc1, \"\u0cae\u0cc1\u0cb0\u0cb3\u0cbf \u0c88 \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0cac\u0cb0\u0cb2\u0cc1 \u0ca4\u0cc1\u0c82\u0cac\u0cbe \u0cac\u0cc6\u0cb5\u0cb0\u0cc1 \u0cb8\u0cc1\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c95\u0cc0\u0cb0\u0ccd\u0ca4\u0cbf\u0c97\u0cc6 \u0c85\u0cb5\u0cb0\u0cc1 \u0c85\u0cb0\u0ccd\u0cb9\u0cb0\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0c9c\u0cbe\u0cb8\u0ccd\u0ca4\u0cbf \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0cc1\u0cb0\u0cb3\u0cbf \u0c85\u0ca8\u0ccd\u0ca8\u0ccb\u0ca6\u0cc1 \u0c85\u0cb5\u0cb0 \u0c95\u0c82\u0caa\u0ccd\u0cb2\u0cc6\u0c82\u0c9f\u0ccd\u200c...", "* \u0ca8\u0cbf\u0cae\u0ccd\u0cae\u0ca6\u0cc1 \u0cb2\u0cb5\u0ccd\u200c \u0cae\u0ccd\u0caf\u0cbe\u0cb0\u0cc7\u0c9c\u0cbe? \u0caf\u0cbe\u0cb0\u0cc1 \u0cae\u0cca\u0ca6\u0cb2\u0cc1 \u0caa\u0ccd\u0cb0\u0caa\u0ccb\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1?\u0cb6\u0cc7\u0cb7\u0cbe\u0ca6\u0ccd\u0cb0\u0cbf\u0caa\u0cc1\u0cb0\u0c82 \u0c95\u0cbe\u0cb2\u0cc7\u0c9c\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cab\u200c\u0cb8\u0ccd\u0c9f\u0ccd\u200c \u0caa\u0cbf\u0caf\u0cc1\u0cb8\u0cbf \u0c93\u0ca6\u0cc1\u0cb5\u0cbe\u0c97 \u0c85\u0cb5\u0cb0\u0cc1 \u0cb8\u0cc6\u0c95\u0cc6\u0c82\u0ca1\u0ccd\u200c \u0caa\u0cbf\u0caf\u0cc1\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc1. 1999\u0cb0\u0cb2\u0ccd\u0cb2\u0cbf \u0c85\u0cb5\u0cb0\u0cc7 \u0ca8\u0ca8\u0c97\u0cc6 \u0caa\u0ccd\u0cb0\u0caa\u0ccb\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1. \u0ca8\u0cbe\u0cb5\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1 2008\u0cb0\u0cb2\u0ccd\u0cb2\u0cbf. \u0ca8\u0cae\u0ccd\u0cae\u0ca6\u0cc1 \u0c92\u0c82\u0cac\u0ca4\u0ccd\u0ca4\u0cc2\u0cb5\u0cb0\u0cc6 \u0cb5\u0cb0\u0ccd\u0cb7\u0c97\u0cb3 \u0cb2\u0cb5\u0ccd\u200c. \u00a0", "* \u0cb2\u0cb5\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca6\u0cbf\u0ca8\u0c97\u0cb3\u0cc1 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u0c95\u0ca6\u0ccd\u0ca6\u0cc1 \u0cae\u0cc1\u0c9a\u0ccd\u0c9a\u0cbf \u0c93\u0ca1\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0cb0\u0cbe?\u0cae\u0cca\u0ca6\u0cb2 \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0cae\u0cbe\u0ca4\u0ccd\u0cb0 \u0c95\u0ca6\u0ccd\u0ca6\u0cc1 \u0cae\u0cc1\u0c9a\u0ccd\u0c9a\u0cbf \u0c93\u0ca1\u0cbe\u0ca1\u0cbf\u0ca6\u0cc6\u0cb5\u0cc1. \u0c86\u0c97\u0cc6\u0cb2\u0ccd\u0cb2\u0cbe \u0cae\u0cca\u0cac\u0cc8\u0cb2\u0ccd\u200c, \u0c87\u0c82\u0c9f\u0cb0\u0ccd\u200c\u0ca8\u0cc6\u0c9f\u0ccd\u200c \u0c8f\u0ca8\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0cb5\u0cc1 \u0cb2\u0ccd\u0caf\u0cbe\u0c82\u0ca1\u0ccd\u200c\u0cb2\u0cc8\u0ca8\u0ccd\u200c \u0cab\u0ccb\u0ca8\u0cbf\u0c97\u0cc6 2 \u0cb0\u0cbf\u0c82\u0c97\u0ccd\u200c \u0c95\u0cc6\u0cc2\u0ca1\u0cc1\u0cb5 \u0cae\u0cc2\u0cb2\u0c95 \u0c95\u0cbe\u0cb2\u0ccd\u200c \u0cae\u0cbe\u0ca1\u0cc1\u0cb5\u0c82\u0ca4\u0cc6 \u0cb8\u0c82\u0ca6\u0cc7\u0cb6 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0ca6\u0cbe\u0ca6 \u0cac\u0cb3\u0cbf\u0c95 \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc6 \u0ca8\u0cae\u0ccd\u0cae \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0caf\u0cbf\u0ca4\u0cc1. \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cae\u0cca\u0ca6\u0cb2\u0cc1 \u0cb5\u0cbf\u0cb0\u0ccb\u0ca7\u0cbf\u0cb8\u0cbf\u0ca6\u0cb0\u0cc1. \u0caf\u0cbe\u0cb5\u0cbe\u0c97 \u0cae\u0cc1\u0cb0\u0cb3\u0cbf \u0c9a\u0cbf\u0ca8\u0ccd\u0ca8\u0cc7\u0c97\u0ccc\u0ca1\u0cb0 \u0cae\u0c97 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0caf\u0cbf\u0ca4\u0ccb \u0c85\u0caa\u0ccd\u0caa \u0c95\u0cc2\u0ca1 \u0c92\u0caa\u0ccd\u0caa\u0cbf\u0ca6\u0cb0\u0cc1. \u0ca8\u0cae\u0ccd\u0cae\u0caa\u0ccd\u0caa \u0cae\u0ca4\u0ccd\u0ca4\u0cc1 \u0cae\u0cc1\u0cb0\u0cb3\u0cbf \u0c85\u0caa\u0ccd\u0caa \u0ca4\u0cc1\u0c82\u0cac\u0cbe \u0cb9\u0cb3\u0cc6\u0caf \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1. \u0c86\u0cae\u0cc7\u0cb2\u0cbe\u0cae\u0cc7\u0cb2\u0cc6 \u0cb9\u0cc7\u0c97\u0cbe\u0caf\u0cbf\u0ca4\u0cc1 \u0c8e\u0c82\u0ca6\u0cb0\u0cc6, \u0cae\u0cc1\u0cb0\u0cb3\u0cbf \u0ca8\u0cae\u0ccd\u0cae \u0cae\u0ca8\u0cc6\u0c97\u0cc7 \u0cac\u0c82\u0ca6\u0cc1 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0cbf\u0caf\u0cc7 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb9\u0cca\u0cb0\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0cb5\u0cc1 \u0cb5\u0cbe\u0caa\u0cb8\u0cbe\u0c97\u0cc1\u0cb5\u0cc1\u0ca6\u0cc1 \u0ca4\u0ca1\u0cb5\u0cbe\u0ca6\u0cb0\u0cc6, \u0cae\u0cc1\u0cb0\u0cb3\u0cbf \u0ca8\u0cae\u0ccd\u0cae\u0cae\u0ccd\u0cae\u0ca8\u0cbf\u0c97\u0cc6 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf \u0ca4\u0ca1\u0cb5\u0cbe\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.", "* \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0ca8\u0cc0\u0cb5\u0cc1 \u0cb6\u0ccd\u0cb0\u0cc0 \u0cae\u0cc1\u0cb0\u0cb3\u0cbf\u0caf\u0cb5\u0cb0\u0cbf\u0c97\u0cc6 \u0c95\u0cc6\u0cc2\u0c9f\u0ccd\u0c9f \u0c89\u0ca1\u0cc1\u0c97\u0cc6\u0cc2\u0cb0\u0cc6\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0c85\u0cb5\u0cb0\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0caa\u0ccd\u0cb0\u0cbf\u0caf\u0cb5\u0cbe\u0ca6\u0ca6\u0ccd\u0ca6\u0cc1?\u0ca8\u0cbe\u0ca8\u0cc1 2\u0ca8\u0cc7 \u0cb5\u0cb0\u0ccd\u0cb7\u0ca6 \u0ca1\u0cbf\u0c97\u0ccd\u0cb0\u0cbf \u0c93\u0ca6\u0cc1\u0cb5\u0cbe\u0c97 \u0cae\u0cc1\u0cb0\u0cb3\u0cbf \u0ca8\u0c9f\u0ca8\u0cc6 \u0ca4\u0cb0\u0cac\u0cc7\u0ca4\u0cbf\u0c97\u0cc6\u0c82\u0ca6\u0cc1 \u0cae\u0cc1\u0c82\u0cac\u0cc8\u0c97\u0cc6 \u0cb9\u0ccb\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c85\u0cb5\u0cb0\u0cbf\u0c97\u0cc6 \"\u0c9a\u0c82\u0ca6\u0ccd\u0cb0 \u0c9a\u0c95\u0ccb\u0cb0\u0cbf' \u0cb8\u0cbf\u0ca8\u0cbf\u0cae\u0cbe \u0c86\u0cab\u200c\u0cb0\u0ccd\u200c \u0cb8\u0cbf\u0c95\u0ccd\u0c95\u0cbf\u0ca4\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0cb9\u0cb2\u0cb5\u0cbe\u0cb0\u0cc1 \u0ca6\u0cbf\u0ca8\u0c97\u0cb3 \u0cae\u0c9f\u0ccd\u0c9f\u0cbf\u0c97\u0cc6 \u0cac\u0cbf\u0c9f\u0ccd\u0c9f\u0cbf\u0cb0\u0cb2\u0cc7\u0cac\u0cc7\u0c95\u0cbe\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0c87\u0ca4\u0ccd\u0ca4\u0cc1. \u0c86\u0c97 \u0caa\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c85\u0cb5\u0cc6\u0cb2\u0ccd\u0cb2\u0cbe \u0c88\u0c97\u0cb2\u0cc2 \u0ca8\u0cae\u0ccd\u0cae \u0cac\u0cb3\u0cbf \u0c87\u0cb5\u0cc6. \u0ca8\u0cbe\u0ca8\u0cc1 \u0c85\u0cb5\u0cb0 \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0c95\u0cc8\u0cae\u0cc7\u0cb2\u0cc6 \u0c9f\u0ccd\u0caf\u0cbe\u0c9f\u0cc2 \u0cb9\u0cbe\u0c95\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c85\u0cb5\u0cb0\u0cbf\u0c97\u0cc6 \u0cb8\u0cb0\u0ccd\u200c\u0caa\u0ccd\u0cb0\u0cc8\u0cb8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c86\u0c97 \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0cad\u0cbe\u0cb5\u0cc1\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u00a0", "* \u0ca8\u0cc0\u0cb5\u0cc1 \u0cae\u0cc1\u0cb0\u0cb3\u0cbf\u0caf\u0cb5\u0cb0\u0cb2\u0ccd\u0cb2\u0cbf \u0c95\u0c82\u0ca1\u0cc1\u0c95\u0cc6\u0cc2\u0c82\u0ca1 \u0cac\u0cc6\u0cb8\u0ccd\u0c9f\u0ccd\u200c \u0c95\u0ccd\u0cb5\u0cbe\u0cb2\u0cbf\u0c9f\u0cbf \u0c8f\u0ca8\u0cc1?\u00a0\u0cae\u0cc1\u0cb0\u0cb3\u0cbf \u0c92\u0cb0\u0c9f\u0cc1 \u0cb9\u0cc1\u0ca1\u0cc1\u0c97\u0ca8\u0c82\u0ca4\u0cc6 \u0c95\u0cbe\u0ca3\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0ca6\u0ccd\u0ca6\u0cc1 \u0cae\u0c97\u0cc1\u0cb5\u0cbf\u0ca8\u0c82\u0ca5 \u0cae\u0ca8\u0cb8\u0ccd\u0cb8\u0cc1. \u0cae\u0ca8\u0cb8\u0ccd\u0cb8\u0cb2\u0ccd\u0cb2\u0cbf \u0c8f\u0ca8\u0cbf\u0ca6\u0cc6\u0caf\u0ccb \u0c85\u0ca6\u0ca8\u0ccd\u0ca8\u0cc7 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0cac\u0cc2\u0c9f\u0cbe\u0c9f\u0cbf\u0c95\u0cc6 \u0c85\u0cb5\u0cb0 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0c87\u0cb2\u0ccd\u0cb2. \u0c8e\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf \u0ca8\u0cbe\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0ccd\u0ca6\u0cc1, \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6. \u0ca4\u0cc1\u0c82\u0cac\u0cbe \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0c86\u0c97\u0cbf \u0caa\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cac\u0cb0\u0cb5\u0ca3\u0cbf\u0c97\u0cc6\u0caf\u0ca8\u0ccd\u0ca8\u0cc1 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0cbf\u0cb8\u0cbf \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0cb8\u0ca6\u0cbe \u0c85\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.", "* \u0ca8\u0cbf\u0cae\u0ccd\u0cae \u0ca4\u0cae\u0ccd\u0cae \u0c95\u0cc2\u0ca1 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \"\u0c89\u0c97\u0ccd\u0cb0\u0c82'\u0ca8\u0c82\u0ca5 \u0ca6\u0cc6\u0cc2\u0ca1\u0ccd\u0ca1 \u0cb9\u0cbf\u0c9f\u0ccd\u200c \u0c9a\u0cbf\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0c85\u0cb5\u0cb0 \u0cac\u0c97\u0ccd\u0c97\u0cc6 \u0c8f\u0ca8\u0cc1 \u0cb9\u0cc7\u0cb3\u0ccd\u0ca4\u0cc0\u0cb0?\u0ca8\u0cae\u0ccd\u0cae\u0ca6\u0cc1 \u0cb9\u0ccb\u0c9f\u0cc6\u0cb2\u0ccd\u200c \u0c89\u0ca6\u0ccd\u0caf\u0cae. \u0ca8\u0ca8\u0ccd\u0ca8 \u0ca4\u0c82\u0ca6\u0cc6 \u0cb9\u0cc8\u0cb2\u0ccd\u0caf\u0cbe\u0c82\u0ca1\u0ccd\u0cb8\u0ccd\u200c \u0cb9\u0ccb\u0c9f\u0cc6\u0cb2\u0ccd\u200c \u0cae\u0cbe\u0cb2\u0cc0\u0c95\u0cb0\u0cc1. \u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cac\u0c82\u0ca6\u0cb5\u0cb0\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0ca4\u0cae\u0ccd\u0cae \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \u0cae\u0cca\u0ca6\u0cb2\u0cbf\u0c97. \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \"\u0c89\u0c97\u0ccd\u0cb0\u0c82' \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc7 \u0cae\u0cc1\u0cb0\u0cb3\u0cbf \u0c92\u0cac\u0ccd\u0cac \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0ca8\u0c9f \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb8\u0cbe\u0cac\u0cc0\u0ca4\u0cc1 \u0caa\u0ca1\u0cbf\u0cb8\u0cb2\u0cc1. \u0cae\u0cc1\u0cb0\u0cb3\u0cbf \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \u0cb8\u0c82\u0cac\u0c82\u0ca7 \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0ca6\u0cb0\u0cc6 \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \u0c85\u0caa\u0ccd\u0caa , \u0cae\u0cc1\u0cb0\u0cb3\u0cbf \u0cae\u0c97 \u0c8e\u0c82\u0cac\u0c82\u0ca4\u0cbf\u0ca6\u0cc6.\u00a0", "* \u0cae\u0cc1\u0cb0\u0cb3\u0cbf\u0caf\u0ca8\u0ccd\u0ca8\u0cc1 \u0c8e\u0c82\u0ca5 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0ccb\u0ca1\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc0\u0cb0\u0cbf?\u00a0\"\u0c89\u0c97\u0ccd\u0cb0\u0c82' \u0c9a\u0cbf\u0ca4\u0ccd\u0cb0 \u0cac\u0c82\u0ca6 \u0cac\u0cb3\u0cbf\u0c95 \u0cae\u0cc1\u0cb0\u0cb3\u0cbf\u0caf\u0ca8\u0ccd\u0ca8\u0cc1 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c8e\u0c82\u0cac\u0c82\u0ca4\u0cc6 \u0cac\u0cbf\u0c82\u0cac\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cc7. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cb0\u0ccb\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0ccb\u0ca1\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0cc1\u0c82\u0ca6\u0cb0\u0cb5\u0cbe\u0ca6 \u0cb2\u0cca\u0c95\u0cc7\u0cb6\u0ca8\u0ccd\u200c\u0ca8\u0cb2\u0ccd\u0cb2\u0cbf \u0ca1\u0ccd\u0caf\u0cc1\u0caf\u0cc6\u0c9f\u0ccd\u200c \u0cb9\u0cbe\u0ca1\u0ccb\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0c87\u0cb7\u0ccd\u0c9f \u0caa\u0ca1\u0ccd\u0ca4\u0cc0\u0ca8\u0cbf. \"\u0c95\u0c82\u0ca0\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cc1\u0cb0\u0cb3\u0cbf \u0cae\u0ca4\u0ccd\u0ca4\u0cc1 \u0cb0\u0cae\u0ccd\u0caf\u0cbe \u0ca1\u0cc1\u0caf\u0cc6\u0c9f\u0ccd\u200c \u0cb9\u0cbe\u0ca1\u0ccd\u0ca4\u0cbe\u0cb0\u0cb2\u0ccd\u0cb2\u0cbe \u0c86 \u0cb0\u0cc0\u0ca4\u0cbf. \u0c85\u0cb5\u0cb0\u0cbf\u0c97\u0cc6 \u0c92\u0c82\u0ca6\u0cc1 \u0c94\u0c9f\u0ccd\u200c \u0c86\u0ccd\u0caf\u0c82\u0ca1\u0ccd\u200c \u0c94\u0c9f\u0ccd\u200c \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cbe\u0ca8\u0cc6 \u0c87\u0cb0\u0cbf\u00a4\u00e0\u0ca8\u0cbf.", "* \u0caf\u0cbe\u0cb5 \u0cb5\u0cbf\u0c9a\u0cbe\u0cb0\u0c95\u0ccd\u0c95\u0cc6 \u0ca8\u0cc0\u0cb5\u0cbf\u0cac\u0ccd\u0cac\u0cb0\u0cc2 \u0cb9\u0cc6\u0c9a\u0ccd\u0c9a\u0cc1 \u0c9c\u0c97\u0cb3 \u0c86\u0ca1\u0ccd\u0ca4\u0cc0\u0cb0?\u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cc6 \u0c9c\u0c97\u0cb3 \u0cac\u0cb0\u0cc1\u0cb5\u0cc1\u0ca6\u0cc7 \u0cae\u0c95\u0ccd\u0c95\u0cb3 \u0cb5\u0cbf\u0c9a\u0cbe\u0cb0\u0c95\u0ccd\u0c95\u0cc6. \u0cae\u0cc1\u0cb0\u0cb3\u0cbf \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cc1 \u0c8f\u0ca8\u0cc7 \u0c95\u0cc7\u0cb3\u0cbf\u0ca6\u0cb0\u0cc2 \u0c85\u0ca6\u0c95\u0ccd\u0c95\u0cc6 \"\u0caf\u0cc6\u0cb8\u0ccd\u200c' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \"\u0ca8\u0cc0\u0cb5\u0cc1 \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0cbf \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cb9\u0cbe\u0cb3\u0cc1 \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc0\u0cb0' \u0c85\u0ca8\u0ccd\u0ca8\u0ccb\u0ca6\u0cc1 \u0ca8\u0ca8\u0ccd\u0ca8 \u0c95\u0c82\u0caa\u0ccd\u0cb2\u0cc6\u0c82\u0c9f\u0ccd\u200c. \u0ca8\u0cbe\u0ca8\u0cc1 \u0cae\u0c95\u0ccd\u0c95\u0cb3 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb8\u0ccd\u0c9f\u0ccd\u0cb0\u0cbf\u0c95\u0ccd\u0c9f\u0ccd \u0c86\u0c97\u0cbf \u0c87\u0cb0\u0cc1\u0cb5\u0cc1\u0ca6\u0cc1 \u0c85\u0cb5\u0cb0\u0cbf\u0c97\u0cc6 \u0c87\u0cb7\u0ccd\u0c9f \u0c87\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6, \"\u0caf\u0cbe\u0cb5\u0cbe\u0c97\u0ccd\u0cb2\u0cc2 \u0cae\u0c95\u0ccd\u0c95\u0cb3 \u0cae\u0cc7\u0cb2\u0cc6 \u0cb0\u0cc7\u0c97\u0cc1\u0ca4\u0ccd\u0ca4\u0cbe \u0c87\u0cb0\u0cac\u0cc7\u0ca1. \u0c85\u0cb5\u0cb0\u0cbf\u0cb7\u0ccd\u0c9f\u0ca6\u0c82\u0ca4\u0cc6 \u0c87\u0cb0\u0cb2\u0cc1 \u0cac\u0cbf\u0ca1\u0cc1' \u0c85\u0c82\u0ca4\u0cbe\u0cb0\u0cc6. \u0c85\u0cb5\u0cb0\u0cc7\u0ca8\u0ccb \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb9\u0ccb\u0ca6\u0cbe\u0c97 \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cc1\u0cb5 \u0c95\u0cb7\u0ccd\u0c9f \u0ca8\u0ca8\u0ccd\u0ca8 \u0cae\u0cc7\u0cb2\u0cc6 \u0ca4\u0cbe\u0ca8\u0cc7 \u0cac\u0cc0\u0cb3\u0ccd\u0cb3\u0ccb\u0ca6\u0cc1?", "* \u0cae\u0cc1\u0cb0\u0cb3\u0cbf \u0c85\u0cb5\u0cb0\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c \u0cb8\u0cb2\u0cc1\u0cb5\u0cbe\u0c97\u0cbf \u0cae\u0ca8\u0cc6\u0caf\u0cbf\u0c82\u0ca6 \u0cb9\u0cb2\u0cb5\u0cbe\u0cb0\u0cc1 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0cb9\u0cca\u0cb0\u0c97\u0cc6 \u0c87\u0cb0\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0cc6. \u0c86\u0c97\u0cc6\u0cb2\u0ccd\u0cb2\u0cbe \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cc0\u0cb0?\u0cae\u0c95\u0ccd\u0c95\u0cb3\u0cbf\u0cac\u0ccd\u0cac\u0cb0\u0cc2 \u0c85\u0cb5\u0cb0\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0c97\u0ca8\u0ca8\u0ccd\u0ca8\u0cc1 \u0cb9\u0cc7\u0c97\u0cbe\u0ca6\u0cb0\u0cc2 \u0ca8\u0cbf\u0cad\u0cbe\u0caf\u0cbf\u0cb8\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0cae\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0cae\u0cc1\u0cb0\u0cb3\u0cbf \u0cae\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc6 \u0c85\u0cb5\u0cb3\u0cc1 \u0c85\u0cb5\u0cb0 \u0cac\u0cbe\u0cb2\u0ca6\u0c82\u0ca4\u0cc6 \u0cb9\u0cbf\u0c82\u0ca6\u0cc6 \u0cae\u0cc1\u0c82\u0ca6\u0cc6 \u0cb8\u0cc1\u0ca4\u0ccd\u0ca4\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0cb5\u0cb0\u0cc7 \u0c85\u0cb5\u0cb3\u0cbf\u0c97\u0cc6 \u0c8a\u0c9f \u0cae\u0cbe\u0ca1\u0cbf\u0cb8\u0cac\u0cc7\u0c95\u0cc1, \u0cae\u0cb2\u0c97\u0cbf\u0cb8\u0cac\u0cc7\u0c95\u0cc1. \u0cb9\u0c97\u0cb2\u0cc6\u0cb2\u0ccd\u0cb2\u0cbe \u0caa\u0cb0\u0cb5\u0cbe\u0c97\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cb0\u0cbe\u0ca4\u0ccd\u0cb0\u0cbf \u0cae\u0cb2\u0c97\u0cc1\u0cb5 \u0c9f\u0cc8\u0c82\u0c97\u0cc6 \u0c85\u0caa\u0ccd\u0caa \u0cac\u0cc7\u0c95\u0cc7 \u0cac\u0cc7\u0c95\u0cc1 \u0c85\u0c82\u0ca4 \u0cb9\u0ca0 \u0cb9\u0cbf\u0ca1\u0cbf\u0caf\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0caa\u0ccd\u0caa \u0c8a\u0c9f \u0cae\u0cbe\u0ca1\u0cbf\u0cb8\u0ca6\u0cbf\u0ca6\u0ccd\u0ca6\u0cb0\u0cc6 \u0c8a\u0c9f \u0cae\u0cbe\u0ca1\u0cb2\u0ccd\u0cb2 \u0c85\u0c82\u0ca4 \u0c89\u0caa\u0cb5\u0cbe\u0cb8 \u0cae\u0cbe\u0ca1\u0ccd\u0ca4\u0cbe\u0cb3\u0cc6. \u0c86\u0c97\u0cc6\u0cb2\u0ccd\u0cb2\u0cbe \u0c85\u0cb5\u0cb3\u0ca8\u0ccd\u0ca8\u0cc1 \u0cb8\u0cae\u0cbe\u0ca7\u0cbe\u0ca8\u0cbf\u0cb8\u0ccb\u0ca6\u0cc1 \u0c95\u0cb7\u0ccd\u0c9f.\u00a0", "* \u0ca8\u0cbf\u0cae\u0ccd\u0cae\u0cbf\u0cac\u0ccd\u0cac\u0cb0\u0cb2\u0ccd\u0cb2\u0cbf \u0caf\u0cbe\u0cb0\u0cbf\u0c97\u0cc6 \u0c95\u0ccb\u0caa \u0c9c\u0cbe\u0cb8\u0ccd\u0ca4\u0cbf?\u0c87\u0cac\u0ccd\u0cac\u0cb0\u0cbf\u0c97\u0cc2 \u0c9c\u0cbe\u0cb8\u0ccd\u0ca4\u0cbf\u0caf\u0cc7. \u0c86\u0ca6\u0cb0\u0cc6 \u0cae\u0cc1\u0cb0\u0cb3\u0cbf \u0c88\u0c97\u0cc0\u0c97 \u0c95\u0ccb\u0caa \u0c95\u0cae\u0ccd\u0cae\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1 \u0cae\u0cbe\u0ca4\u0ccd\u0cb0 \u0ca8\u0ca8\u0ccd\u0ca8 \u0cb8\u0cbf\u0ca1\u0cc1\u0c95\u0cc1\u0cb5 \u0c97\u0cc1\u0ca3\u0cb5\u0ca8\u0ccd\u0ca8\u0cc1 \u0cac\u0ca6\u0cb2\u0cbe\u0caf\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2.\u00a0", "* \u0ca8\u0cc0\u0cb5\u0cc1 \u0ca4\u0cc1\u0c82\u0cac\u0cbe \u0cb6\u0cbe\u0caa\u0cbf\u0c82\u0c97\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb0? \u0ca8\u0cbf\u0cae\u0ccd\u0cae \u0cb6\u0cbe\u0caa\u0cbf\u0c82\u0c97\u0ccd\u200c \u0c92\u0ca1\u0ca8\u0cbe\u0ca1\u0cbf \u0caf\u0cbe\u0cb0\u0cc1?\u0ca8\u0cbe\u0ca8\u0cc1 \u0ca6\u0cc6\u0cc2\u0ca1\u0ccd\u0ca1 \u0cb6\u0cbe\u0caa\u0cb0\u0ccd\u200c. \u0cab\u200c\u0cc1\u0c9f\u0ccd\u200c\u0cb5\u0cc7\u0cb0\u0ccd\u200c, \u0cac\u0ccd\u0caf\u0cbe\u0c97\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c8e\u0cb7\u0ccd\u0c9f\u0cc1 \u0c96\u0cb0\u0cc0\u0ca6\u0cbf\u0cb8\u0cbf\u0ca6\u0cb0\u0cc2 \u0cb8\u0cae\u0cbe\u0ca7\u0cbe\u0ca8\u0cb5\u0cbf\u0cb2\u0ccd\u0cb2. \u0ca8\u0cbe\u0ca8\u0cc6\u0cc2\u0cac\u0ccd\u0cac\u0cb3\u0cc7 \u0cb6\u0cbe\u0caa\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0ca8\u0ca8\u0c97\u0cc6 \u0c86\u0cb0\u0cbe\u0cae\u0ca6\u0cbe\u0caf\u0c95. \u0c86\u0ca6\u0cb0\u0cc6 \u0c92\u0ca1\u0cb5\u0cc6, \u0cb8\u0cbe\u0c82\u0caa\u0ccd\u0cb0\u0ca6\u0cbe\u0caf\u0c95 \u0c89\u0ca1\u0cc1\u0c97\u0cc6 \u0c96\u0cb0\u0cc0\u0ca6\u0cbf\u0cb8\u0cc1\u0cb5\u0cc1\u0ca6\u0cbf\u0ca6\u0ccd\u0ca6\u0cb0\u0cc6 \u0cae\u0cc1\u0cb0\u0cb3\u0cbf\u0caf\u0ca8\u0ccd\u0ca8\u0cc1 \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0cad\u0cb0\u0ca3 \u0cb8\u0cc6\u0cb2\u0cc6\u0c95\u0ccd\u0c9f\u0ccd \u0cae\u0cbe\u0ca1\u0ccb\u0ca6\u0ccd\u0cb0\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c8e\u0c95\u0ccd\u0cb8\u0ccd\u200c\u0caa\u0cb0\u0ccd\u0c9f\u0ccd\u200c.\u00a0", "* \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac, \u0c86\u0ccd\u0caf\u0ca8\u0cbf\u0cb5\u0cb0\u0ccd\u0cb8\u0cb0\u0cbf \u0c86\u0c9a\u0cb0\u0ca3\u0cc6\u0c97\u0cb3\u0cc1 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6?\u0ca8\u0cbe\u0cb5\u0cc1 \u0c88\u0c97\u0cb2\u0cc2 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac, \u0cae\u0ca6\u0cc1\u0cb5\u0cc6 \u0cb5\u0cbe\u0cb0\u0ccd\u0cb7\u0cbf\u0c95\u0ccb\u0ca4\u0ccd\u0cb8\u0cb5\u0c97\u0cb3\u0cb2\u0ccd\u0cb2\u0cbf \u0caa\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0ca6\u0cc1 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0ca8\u0cc0\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0cae\u0cc1\u0cb0\u0cb3\u0cbf \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac \u0cac\u0cb9\u0cc1\u0ca4\u0cc7\u0c95 \u0c85\u0cb5\u0cb0 \u0cab\u0ccd\u0caf\u0cbe\u0ca8\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6\u0caf\u0cc7 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0c95\u0cc1\u0c9f\u0cc1\u0c82\u0cac\u0ca6\u0cb5\u0cb0 \u0c9c\u0cc6\u0cc2\u0ca4\u0cc6 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac \u0c86\u0c9a\u0cb0\u0cbf\u0cb8\u0ccb\u0ca6\u0cc1 \u0c85\u0c82\u0ca6\u0cb0\u0cc6 \u0cad\u0cbe\u0cb0\u0cc0 \u0c96\u0cc1\u0cb7\u0cbf. \u0caf\u0cbe\u0cb0\u0ca6\u0ccd\u0ca6\u0cbe\u0ca6\u0cb0\u0cc2 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac\u0ca6\u0c82\u0ca6\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cbe\u0c97\u0cbf \u0c85\u0cb5\u0cb0\u0cc1 \u0ca6\u0cc2\u0cb0 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc6 \u0ca8\u0cae\u0c97\u0cc6\u0cb2\u0ccd\u0cb2\u0cbe \u0ca8\u0cbf\u0cb0\u0cbe\u0cb8\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0", "* \u0ca8\u0cc0\u0cb5\u0cbf\u0cac\u0ccd\u0cac\u0cb0\u0cc2 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0ca8\u0ccb\u0ca1\u0cbf\u0ca6 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0cc1\u0ca6\u0cc1?\"\u0ca4\u0cbe\u0cb2\u0ccd\u200c'.", "* \u0cae\u0cc1\u0cb0\u0cb3\u0cbf \u0c85\u0cb5\u0cb0 \u0c9a\u0cc0\u0c9f\u0ccd\u200c\u0cae\u0cc0\u0cb2\u0ccd\u200c \u0ca1\u0cc7 \u0c87\u0ca6\u0ccd\u0ca6\u0cbe\u0c97 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf \u0c8f\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cc0\u0cb0?\u0cae\u0cc1\u0cb0\u0cb3\u0cbf \u0c85\u0caa\u0ccd\u0caa\u0c9f \u0cae\u0ca8\u0cc6 \u0c8a\u0c9f\u0cb5\u0ca8\u0ccd\u0ca8\u0cc7 \u0c87\u0cb7\u0ccd\u0c9f \u0caa\u0ca1\u0ccb\u0ca6\u0cc1. \u0c85\u0cb5\u0cb0\u0cae\u0ccd\u0cae \u0cae\u0cbe\u0ca1\u0cc1\u0cb5 \u0c95\u0ccb\u0cb3\u0cbf\u0cb8\u0cbe\u0cb0\u0cc1 \u0c85\u0cb5\u0cb0\u0cbf\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0ca6\u0cbf\u0ca8\u0cbe \u0cac\u0cbf\u0cb0\u0cbf\u0caf\u0cbe\u0ca8\u0cbf \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc2 \u0cac\u0cbf\u0cb0\u0cbf\u0caf\u0cbe\u0ca8\u0cbf \u0c87\u0cb7\u0ccd\u0c9f. \u0c85\u0cb5\u0cb0 \u0c9a\u0cc0\u0c9f\u0ccd\u200c\u0cae\u0cc0\u0cb2\u0ccd\u200c \u0ca6\u0cbf\u0ca8\u0ca6\u0c82\u0ca6\u0cc1 \u0cac\u0cbf\u0cb0\u0cbf\u0caf\u0cbe\u0ca8\u0cbf \u0cae\u0cbf\u0cb8\u0ccd\u200c \u0c86\u0c97\u0ccb\u0ca6\u0cc7 \u0c87\u0cb2\u0ccd\u0cb2.\u00a0", "* \u0cae\u0cc1\u0cb0\u0cb3\u0cbf \u0c85\u0cad\u0cbf\u0ca8\u0caf\u0ca6 \u0caf\u0cbe\u0cb5 \u0c9a\u0cbf\u0ca4\u0ccd\u0cb0 \u0ca8\u0cbf\u0cae\u0ccd\u0cae \u0c86\u0cb2\u0ccd\u200c\u0c9f\u0cc8\u0cae\u0ccd\u200c \u0cab\u0cc7\u0cb5\u0cb0\u0cbf\u0c9f\u0ccd\u200c? \u0c8f\u0c95\u0cc6?\u0c9a\u0c82\u0ca6\u0ccd\u0cb0 \u0c9a\u0c95\u0ccb\u0cb0\u0cbf. \u0c85\u0ca6\u0cc1 \u0c85\u0cb5\u0cb0 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe. \u0cae\u0cc2\u0c97\u0ca8 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0c85\u0cad\u0cbf\u0ca8\u0caf \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1.\u00a0", "* \u0ca8\u0cbf\u0cae\u0ccd\u0cae \u0c86\u0cb2\u0ccd\u200c\u0c9f\u0cc8\u0cae\u0ccd\u200c \u0cab\u0cc7\u0cb5\u0cb0\u0cbf\u0c9f\u0ccd\u200c \u0ca8\u0c9f\u0cb0\u0cc1?\u0c95\u0cae\u0cb2\u0ccd\u200c \u0cb9\u0cbe\u0cb8\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb6\u0cbf\u0cb5\u0ca3\u0ccd\u0ca3", "\u0cae\u0c97\u0cb3\u0cbf\u0c97\u0cc7 \u0c9c\u0cbe\u0cb8\u0ccd\u0ca4\u0cbf \u0cb9\u0cca\u0c9f\u0ccd\u0c9f\u0cc6\u0c95\u0cbf\u0c9a\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0cc6...:\u00a0\u0cb9\u0cb2\u0cb5\u0cb0\u0cc1 \u0ca8\u0ca8\u0c97\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6: \"\u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0cae\u0cc1\u0cb0\u0cb3\u0cbf \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0cb0\u0cca\u0cae\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccb\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0cbf\u0cae\u0c97\u0cc6 \u0c85\u0cb8\u0cc2\u0caf\u0cc6 \u0c86\u0c97\u0ccb\u0ca6\u0cbf\u0cb2\u0ccd\u0cb5\u0cbe?' \u0c85\u0c82\u0ca4. \u0ca8\u0cbe\u0ca8\u0cc1 \u0c9c\u0ccb\u0cb0\u0cbe\u0c97\u0cbf \u0ca8\u0c95\u0ccd\u0c95\u0cc1 \u0cac\u0cbf\u0ca1\u0ccd\u0ca4\u0cc0\u0ca8\u0cbf. \u0c85\u0cb5\u0cb0\u0cc1 \u0cb0\u0cca\u0cae\u0ccd\u0caf\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0ca8\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cc2, \u0c8f\u0ca8\u0cc2 \u0c85\u0ca8\u0ccd\u0ca8\u0cbf\u0cb8\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb5\u0cb0\u0cc1 \u0cb9\u0cc0\u0cb0\u0cca\u0caf\u0cbf\u0ca8\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0ca4\u0cc6\u0cb0\u0cc6 \u0cb9\u0c82\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0ca8\u0ca8\u0ccd\u0ca8 \u0cae\u0c97\u0cb3\u0cc1 \u0c9c\u0c97\u0cb3 \u0c86\u0ca1\u0ccd\u0ca4\u0cbe\u0cb3\u0cc6. \"\u0cb0\u0ca5\u0cbe\u0cb5\u0cb0' \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0cb0\u0c9a\u0cbf\u0ca4\u0cbe \u0cb0\u0cbe\u0cae\u0ccd\u200c \u0c95\u0c82\u0ca1\u0cb0\u0cc6 \u0c85\u0cb5\u0cb3\u0cbf\u0c97\u0cc6 \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb5\u0cb0 \u0cb9\u0cbe\u0ca1\u0cc1\u0c97\u0cb3\u0cc1 \u0c9f\u0cbf.\u0cb5\u0cbf.\u0caf\u0cb2\u0ccd\u0cb2\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0c85\u0cb5\u0cb3\u0cc1 \u0c9a\u0cbe\u0ca8\u0cc6\u0cb2\u0ccd\u200c \u0cac\u0ca6\u0cb2\u0cbf\u0cb8\u0cc1\u0cb5\u0c82\u0ca4\u0cc6 \u0cb9\u0ca0 \u0cb9\u0cbf\u0ca1\u0cbf\u0caf\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0cae\u0cc1\u0cb0\u0cb3\u0cbf\u0c97\u0cc6 \u0cb9\u0cc7\u0cb3\u0ccd\u0ca4\u0cbe \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6, \"\u0ca8\u0cbf\u0cae\u0c97\u0cc6 \u0c95\u0cc2\u0cb2\u0ccd\u200c \u0cb9\u0cc6\u0c82\u0ca1\u0ca4\u0cbf \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cbe\u0cb3\u0cc6. \u0c85\u0ca6\u0c95\u0ccd\u0c95\u0cc7 \u0cb8\u0ccd\u0c9f\u0ccd\u0cb0\u0cbf\u0c95\u0ccd\u0c9f\u0ccd \u0cae\u0c97\u0cb3\u0cc1 \u0cb9\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb3\u0cc6' \u0c85\u0c82\u0ca4.", "\u0ca8\u0cae\u0ccd\u0cae\u0ca4\u0ccd\u0ca4\u0cc6 \u0c85\u0c82\u0ca6\u0ccd\u0cb0\u0cc6 \u0ca8\u0c82\u0c97\u0cbf\u0cb7\u0ccd\u0c9f...:\u00a0\u0cae\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0cae\u0ccd\u0cae \u0c85\u0ca4\u0ccd\u0ca4\u0cc6 \u0ca8\u0ca8\u0c97\u0cc6 \u0cab\u0cc7\u0cb5\u0cb0\u0cbf\u0c9f\u0ccd\u200c. \u0ca8\u0cae\u0ccd\u0cae \u0c85\u0ca4\u0ccd\u0ca4\u0cc6\u0caf\u0c82\u0ca5 \u0c85\u0ca4\u0ccd\u0ca4\u0cc6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb8\u0cbf\u0c97\u0cb2\u0cbf \u0c8e\u0c82\u0ca6\u0cc7 \u0ca8\u0cbe\u0ca8\u0cc1 \u0cb9\u0cbe\u0cb0\u0cc8\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0cb9\u0cbe\u0cb8\u0ccd\u0caf \u0cb8\u0ccd\u0cb5\u0cad\u0cbe\u0cb5\u0ca6\u0cb5\u0cb0\u0cc1. \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c98\u0c9f\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0ccd\u0cb5\u0cbe\u0cb0\u0cb8\u0ccd\u0caf\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca4\u0ccd\u0ca4\u0cc6, \u0cae\u0cbe\u0cb5 \u0c87\u0cac\u0ccd\u0cac\u0cb0\u0cc2 \u0ca4\u0cc1\u0c82\u0cac\u0cbe \u0ca7\u0cbe\u0cb0\u0ccd\u0cae\u0cbf\u0c95 \u0cae\u0ca8\u0ccb\u0cad\u0cbe\u0cb5\u0ca6\u0cb5\u0cb0\u0cc1. \u0caa\u0ccd\u0cb0\u0ca4\u0cbf \u0ca6\u0cbf\u0ca8 \u0cac\u0cc6\u0cb3\u0c97\u0ccd\u0c97\u0cc6 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0ca6\u0cc7\u0cb5\u0cb0\u0ca8\u0cbe\u0cae\u0c97\u0cb3\u0cc1 \u0ca1\u0cbf\u0cb5\u0cbf\u0ca1\u0cbf \u0caa\u0ccd\u0cb2\u0cc7\u0caf\u0cb0\u0ccd\u200c\u0ca8\u0cbf\u0c82\u0ca6 \u0ca4\u0cc7\u0cb2\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c85\u0ca4\u0ccd\u0ca4\u0cc6 \u0caa\u0cc2\u0c9c\u0cc6\u0c97\u0cc6 \u0cb9\u0cc2\u0cb5\u0cc1, \u0cac\u0ca4\u0ccd\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cbf\u0ca6\u0ccd\u0ca7 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0cbe\u0cb5 \u0caa\u0cc2\u0c9c\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca6\u0cc1 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf \u0cac\u0cc6\u0cb3\u0c97\u0ccd\u0c97\u0cc6\u0caf \u0ca6\u0cc3\u0cb6\u0ccd\u0caf. \u0cae\u0c95\u0ccd\u0c95\u0cb3\u0cc1 \u0c85\u0c9c\u0ccd\u0c9c\u0cbf \u0ca4\u0cbe\u0ca4\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0cb8\u0c82\u0cb8\u0ccd\u0c95\u0cc3\u0ca4\u0cbf, \u0cb8\u0c82\u0caa\u0ccd\u0cb0\u0ca6\u0cbe\u0caf \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c85\u0cb5\u0ca8 \u0cb8\u0cb9\u0cb5\u0cbe\u0cb8 \u0cac\u0cbf\u0ca1\u0cc1 \u0c85\u0c82\u0ca6\u0cbf\u0ca6\u0ccd\u0cb0\u0cc1!:\u00a0\u0ca8\u0cbe\u0ca8\u0cc1 \u0cae\u0cca\u0ca6\u0cb2 \u0cac\u0cc6\u0c82\u0c9a\u0ccd\u200c \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0ca8\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0c95\u0ccd\u0cb2\u0cbe\u0cb8\u0ccd\u200c \u0c95\u0cc2\u0ca1 \u0cac\u0c82\u0c95\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0caf\u0cbe\u0cb5\u0cbe\u0c97 \u0cae\u0cc1\u0cb0\u0cb3\u0cbf \u0cb8\u0ccd\u0ca8\u0cc7\u0cb9\u0cb5\u0cbe\u0caf\u0cbf\u0ca4\u0ccb \u0c86\u0c97\u0cbf\u0c82\u0ca6 \u0ca8\u0cbe\u0ca8\u0cc2 \u0c85\u0cb5\u0cb0\u0c82\u0ca4\u0cc6\u0caf\u0cc7 \u0cb2\u0cbe\u0cb8\u0ccd\u0c9f\u0ccd\u200c \u0cac\u0cc6\u0c82\u0c9a\u0ccd\u200c \u0cb8\u0ccd\u0c9f\u0cc2\u0ca1\u0cc6\u0c82\u0c9f\u0ccd\u200c \u0c86\u0ca6\u0cc6. \u0cae\u0cc1\u0cb0\u0cb3\u0cbf \u0cac\u0cb9\u0cb3 \u0c9a\u0cc7\u0cb7\u0ccd\u0c9f\u0cc6\u0caf \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf. \u0c95\u0ccd\u0cb2\u0cbe\u0cb8\u0ccd\u200c \u0cac\u0c82\u0c95\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc1, \u0cb8\u0cc1\u0ca4\u0ccd\u0ca4\u0cc1\u0cb5\u0cc1\u0ca6\u0cc1 \u0c87\u0c82\u0ca5\u0ca6\u0ccd\u0ca6\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c93\u0ca6\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cc2 \u0c85\u0cb7\u0ccd\u0c9f\u0c95\u0ccd\u0c95\u0cb7\u0ccd\u0c9f\u0cc7. \u0ca8\u0cbe\u0ca8\u0cc1 \u0c85\u0cb5\u0cb0 \u0cb8\u0ccd\u0ca8\u0cc7\u0cb9 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1, \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0cb8\u0cc1\u0ca4\u0ccd\u0ca4\u0cbe\u0ca1\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae \u0c95\u0cbe\u0cb2\u0cc7\u0c9c\u0cbf\u0ca8 \u0caa\u0ccd\u0cb0\u0cbf\u0ca8\u0ccd\u0cb8\u0cbf\u0caa\u0cbe\u0cb2\u0ccd\u200c \u0cae\u0ca4\u0ccd\u0ca4\u0cc1 \u0c87\u0ca4\u0cb0 \u0cb2\u0cc6\u0c95\u0ccd\u0c9a\u0cb0\u0cb0\u0ccd\u200c\u0c97\u0cb3\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0cb5\u0cb0\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1 \"\u0ca8\u0cc0\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0ccd\u0ca4\u0cbe \u0c87\u0cb0\u0cca \u0cb9\u0cc1\u0ca1\u0cc1\u0c97\u0cbf. \u0cae\u0cc1\u0cb0\u0cb3\u0cbf \u0c9c\u0cc6\u0cc2\u0ca4\u0cc6 \u0cb8\u0cc7\u0cb0\u0cbf \u0cb9\u0cbe\u0cb3\u0cbe\u0c97\u0cac\u0cc7\u0ca1' \u0c85\u0c82\u0ca4 \u0cac\u0cc1\u0ca6\u0ccd\u0ca7\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0cb0\u0cc1.", "* \u0cae\u0cc1\u0cb0\u0cb3\u0cbf \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc0\u0ca4\u0cbe\u0cb0\u0cc6* \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0ca8\u0ccd\u0ca8 \u0ca8\u0ccb\u0ca1\u0ccb \u0c86\u0cb8\u0cc6* \u0ca8\u0cbe\u0cb5\u0cc1 \u0c9c\u0c97\u0cb3 \u0c86\u0ca1\u0ccb\u0ca6\u0cc7 \u0cae\u0c95\u0ccd\u0c95\u0cb3 \u0cb5\u0cbf\u0cb7\u0caf\u0c95\u0ccd\u0c95\u0cc6* \u0cae\u0cc1\u0cb0\u0cb3\u0cbf\u0caf \u0ca1\u0cc1\u0caf\u0c9f\u0ccd\u200c \u0cb9\u0cbe\u0ca1\u0cc1\u0c97\u0cb3\u0cc6\u0c82\u0ca6\u0ccd\u0cb0\u0cc6 \u0cae\u0c97\u0cb3\u0cbf\u0c97\u0cc6 \u0c86\u0c97\u0ccb\u0cb2\u0ccd\u0cb2", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cae\u0cc1\u0cb0\u0cb3\u0cbf \u0c97\u0cbe\u0ca8 \u0cb5\u0cbf\u0ca6\u0ccd\u0caf\u0cbe \u0ca7\u0ccd\u0caf\u0cbe\u0ca8"},
{"url": "https://www.udayavani.com/kannada/news/women/281559/master-and-misses", "content": ["\u0caa\u0cc1\u0c9f\u0ccd\u0c9f \u0cae\u0c97\u0cc1\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0c95\u0ca8\u0ccd\u0ca8\u0ca1\u0ca6 \u0cac\u0cc6\u0cb3\u0ccd\u0cb3\u0cbf \u0caa\u0cb0\u0ca6\u0cc6 \u0cae\u0cc7\u0cb2\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1, \u0ca4\u0cc6\u0cc2\u0ca6\u0cb2\u0cc1 \u0cae\u0cbe\u0ca4\u0cbf\u0ca8\u0cb2\u0ccd\u0cb2\u0cc7 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0 \u0c85\u0ca8\u0cc1\u0c95\u0cb0\u0ca3\u0cc6 \u0cae\u0cbe\u0ca1\u0cbf \u0c9a\u0caa\u0ccd\u0caa\u0cbe\u0cb3\u0cc6 \u0cb6\u0cbf\u0cb3\u0ccd\u0cb3\u0cc6 \u0c97\u0cbf\u0c9f\u0ccd\u0c9f\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cc1 \u0cae\u0cbe\u0cb8\u0ccd\u0c9f\u0cb0\u0ccd\u200c \u0c86\u0ca8\u0c82\u0ca6\u0ccd\u200c. \u0c88\u0c97 \u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c86\u0ca8\u0c82\u0ca6\u0ccd\u200c \u0caf\u0cb6\u0cb8\u0ccd\u0cb8\u0cbf\u0ca8 \u0cb9\u0cbf\u0c82\u0ca6\u0cc6 \u0caa\u0ca4\u0ccd\u0ca8\u0cbf \u0caf\u0cb6\u0cb8\u0ccd\u0cb5\u0cbf\u0ca8\u0cbf \u0c87\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6 \u0cae\u0ca8\u0cc6\u0caf\u0cc7 \u0caa\u0ccd\u0cb0\u0caa\u0c82\u0c9a. \u0cb5\u0cbf\u0cb0\u0cc6\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb5\u0ca8\u0ccd\u0cb7\u0cbf\u0c95\u0cbe \u0c8e\u0c82\u0cac \u0c87\u0cac\u0ccd\u0cac\u0cb0\u0cc1 \u0cae\u0cc1\u0ca6\u0ccd\u0ca6\u0cbe\u0ca6 \u0cae\u0c95\u0ccd\u0c95\u0cb3 \u0caa\u0cbe\u0cb2\u0ca8\u0cc6\u0caf\u0cb2\u0ccd\u0cb2\u0cbf\u0caf\u0cc7 \u0cb8\u0cc1\u0c96 \u0c95\u0c82\u0ca1\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c85\u0cb5\u0cb0\u0cc1 \"\u0ca4\u0cbe\u0caf\u0cbf \u0caa\u0ca6\u0cb5\u0cbf \u0c95\u0cc6\u0cc2\u0ca1\u0cc1\u0cb5 \u0c96\u0cc1\u0cb7\u0cbf\u0caf\u0ca8\u0ccd\u0ca8\u0cc1 \u0c9c\u0c97\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0c8f\u0ca8\u0cc2 \u0c95\u0cc6\u0cc2\u0ca1\u0ca6\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\u0cb8\u0cae\u0caf \u0cb8\u0cbf\u0c95\u0ccd\u0c95\u0cbe\u0c97 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0ca6\u0cb2\u0ccd\u0cb2\u0cc2 \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caf\u0cb6\u0cb8\u0ccd\u0cb5\u0cbf\u0ca8\u0cbf, \u0caa\u0ca4\u0cbf\u0c97\u0cc6 \u0c8e\u0cb2\u0ccd\u0cb2\u0cbe \u0cb8\u0cae\u0caf\u0ca6\u0cb2\u0ccd\u0cb2\u0cc2 \u0cb8\u0cbe\u0ca5\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c8e\u0cb2\u0ccd\u0cb2\u0cb0\u0c82\u0ca4\u0cc6 \u0caa\u0ca4\u0cbf \u0c9c\u0cc6\u0cc2\u0ca4\u0cc6 \u0cb9\u0cca\u0cb0\u0c97\u0ca1\u0cc6 \u0cb8\u0cc1\u0ca4\u0ccd\u0ca4\u0cbe\u0ca1\u0cc1\u0ca4\u0ccd\u0ca4\u0cbe \u0caa\u0cbe\u0ca8\u0cbf\u0caa\u0cc1\u0cb0\u0cbf \u0ca4\u0cbf\u0ca8\u0ccd\u0ca8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc6\u0cc2\u0c82\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c87\u0ca8\u0ccd\u0caf\u0cbe\u0cb5\u0cc1\u0ca6\u0cc7 \u0ca6\u0cc2\u0cb0\u0cc1\u0c97\u0cb3\u0cbf\u0cb2\u0ccd\u0cb2. \u0c87\u0ca6\u0ccd\u0ca6\u0cc1\u0ca6\u0cb0\u0cb2\u0ccd\u0cb2\u0cc7 \u0cb9\u0cbe\u0caf\u0cbe\u0c97\u0cbf\u0ca6\u0ccd\u0ca6\u0cc1\u0cac\u0cbf\u0ca1\u0cac\u0cc7\u0c95\u0cc6\u0ca8\u0ccd\u0ca8\u0cc1\u0cb5 \u0caf\u0cb6\u0cb8\u0ccd\u0cb5\u0cbf\u0ca8\u0cbf\u0caf\u0cb5\u0cb0\u0cc1 \u0cae\u0ca8\u0ca6 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \"\u0c85\u0cb5\u0cb3\u0cc1' \u0c9c\u0cc6\u0cc2\u0ca4\u0cc6 \u0cb9\u0c82\u0c9a\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6...\u00a0", "* \u0c86\u0ca8\u0c82\u0ca6\u0ccd\u200c \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c\u0ca8 \u0cb9\u0cbf\u0c82\u0ca6\u0cc6 \u0cae\u0cc1\u0c82\u0ca6\u0cc6 \u0caf\u0ccb\u0c9a\u0cbf\u0cb8\u0ca6\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0ccd\u0cb0\u0cbe?\u0c86\u0ca8\u0c82\u0ca6\u0ccd\u200c \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c \u0cac\u0c82\u0ca6\u0cbe\u0c97 \u0ca8\u0ca8\u0ccd\u0ca8 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c8e\u0cb2\u0ccd\u0cb2\u0cb0\u0cc2 \u0c92\u0caa\u0ccd\u0c95\u0ccb\u0cac\u0cc7\u0ca1, \u0cb8\u0cbf\u0ca8\u0cbf\u0cae\u0cbe\u0ca6\u0cb5\u0cb0 \u0cb8\u0cb9\u0cb5\u0cbe\u0cb8 \u0c92\u0cb3\u0ccd\u0cb3\u0cc6\u0caf\u0ca6\u0cb2\u0ccd\u0cb2 \u0c85\u0c82\u0ca4\u0cb2\u0cc7 \u0cb9\u0cc7\u0cb3\u0ccd\u0ca4\u0cbe \u0c87\u0ca6\u0ccd\u0cb0\u0cc1. \u0c8e\u0cb2\u0ccd\u0cb2\u0cb0\u0cc2 \u0c8f\u0ca8\u0cc1 \u0cb9\u0cc7\u0cb3\u0ccd\u0ca4\u0cbe\u0cb0\u0cca \u0c85\u0ca6\u0c95\u0ccd\u0c95\u0cc6 \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cc7 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c85\u0cad\u0ccd\u0caf\u0cbe\u0cb8 \u0ca8\u0ca8\u0c97\u0cc6. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0c86\u0ca8\u0c82\u0ca6\u0ccd\u200c\u0cb0\u0ca8\u0ccd\u0ca8\u0cc7 \u0cae\u0ca6\u0cc1\u0cb5\u0cc6 \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6, \u0ca8\u0ca8\u0ccd\u0ca8 \u0c85\u0ca3\u0ccd\u0ca3 \u0c86\u0ca8\u0c82\u0ca6\u0ccd\u200c\u0cb0 \u0ca6\u0cc6\u0cc2\u0ca1\u0ccd\u0ca1 \u0cab\u0ccd\u0caf\u0cbe\u0ca8\u0ccd\u200c \u0c86\u0c97\u0cbf\u0ca6\u0ccd\u0ca6. \u0c86\u0ca8\u0c82\u0ca6\u0ccd\u200c\u0cb0 \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caf\u0cbe\u0cb5\u0cc1\u0ca6\u0ccb \u0cb9\u0ccb\u0c9f\u0cc6\u0cb2\u0ccd\u200c\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf \"\u0ca8\u0cc0\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1. \u0c96\u0c82\u0ca1\u0cbf\u0ca4\u0cbe \u0cb8\u0cc1\u0c96\u0cb5\u0cbe\u0c97\u0cbf\u0cb0\u0ccd\u0ca4\u0cc0\u0caf' \u0c85\u0c82\u0ca4 \u0ca4\u0cb2\u0cc6\u0c97\u0cc6 \u0ca4\u0cc1\u0c82\u0cac\u0cbf\u0ca6\u0ccd\u0ca6. \u00a0\u0cb9\u0cc0\u0c97\u0cc6\u0cb2\u0ccd\u0cb2\u0cbe \u0c86\u0c97\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cb2\u0cc1 \u0c92\u0caa\u0ccd\u0caa\u0cbf\u0ca6\u0ccd\u0ca6\u0cc6.\u00a0", "* \u0cae\u0ca6\u0cc1\u0cb5\u0cc6\u0c97\u0cc2 \u0cae\u0cc1\u0c82\u0c9a\u0cbf\u0ca8 \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0c8e\u0c82\u0c9c\u0cbe\u0caf\u0ccd\u200c \u0cae\u0cbe\u0ca1\u0cbf\u0ca6\u0cbf\u0cb0\u0cbf?\u0c85\u0cb5\u0cb0 \u0c95\u0cc1\u0c9f\u0cc1\u0c82\u0cac\u0ca6\u0cb5\u0cb0\u0cc1 \u0c9c\u0ca8\u0cb5\u0cb0\u0cbf\u0caf\u0cb2\u0ccd\u0cb2\u0cbf \u0cb9\u0cc6\u0ca3\u0ccd\u0ca3\u0cc1 \u0c95\u0cc7\u0cb3\u0cb2\u0cc1 \u0ca8\u0cae\u0ccd\u0cae \u0cae\u0ca8\u0cc6\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cae\u0cbe.18\u0c95\u0ccd\u0c95\u0cc6 \u0ca8\u0cbf\u0cb6\u0ccd\u0c9a\u0cbf\u0ca4\u0cbe\u0cb0\u0ccd\u0ca5 \u0cae\u0ca4\u0ccd\u0ca4\u0cc1 \u0ca8\u0cb5\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cae\u0ca6\u0cc1\u0cb5\u0cc6 \u0c97\u0cc6\u0cc2\u0ca4\u0ccd\u0ca4\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0ca8\u0c82\u0c9c\u0ca8\u0c97\u0cc2\u0ca1\u0cbf\u0ca8\u0cb2\u0ccd\u0cb2\u0cc7 \u0ca8\u0cae\u0ccd\u0cae \u0cae\u0ca6\u0cc1\u0cb5\u0cc6 \u0ca8\u0cc6\u0cb0\u0cb5\u0cc7\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c87\u0cb5\u0cb0 \u0cae\u0ca8\u0cc6\u0caf\u0cb5\u0cb0 \u0cb9\u0cb0\u0c95\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0cae\u0ccd\u0cae \u0cae\u0ca6\u0cc1\u0cb5\u0cc6 \u0ca6\u0cbf\u0ca8\u0cbe\u0c82\u0c95\u0ca6\u0cb2\u0ccd\u0cb2\u0cbf \u0ca8\u0c82\u0c9c\u0ca8\u0c97\u0cc2\u0ca1\u0cbf\u0ca8\u0cb2\u0ccd\u0cb2\u0cbf \u0caf\u0cbe\u0cb5 \u0c9b\u0ca4\u0ccd\u0cb0\u0c97\u0cb3\u0cc2 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0ca8\u0cbf\u0cb6\u0ccd\u0c9a\u0cbf\u0ca4\u0cbe\u0cb0\u0ccd\u0ca5\u0c95\u0ccd\u0c95\u0cc6 \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cbf\u0ca6\u0ccd\u0ca6 \u0ca6\u0cbf\u0ca8\u0cb5\u0cc7 \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cbf\u0ca6\u0cb0\u0cc1. \u0c85\u0cb7\u0ccd\u0c9f\u0cb0 \u0c92\u0cb3\u0c97\u0cc6 \u0ca8\u0cbe\u0cb5\u0cc1 \u0c95\u0cc7\u0cb5\u0cb2 2 \u0cac\u0cbe\u0cb0\u0cbf\u0caf\u0cb7\u0ccd\u0c9f\u0cc7 \u0cad\u0cc7\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0c86\u0ca8\u0c82\u0ca6\u0ccd\u200c \u0c86\u0c97 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0cb9\u0cc0\u0c97\u0cbe\u0c97\u0cbf \u0ca4\u0cc1\u0c82\u0cac\u0cbe \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cb0\u0cc1. \u0cae\u0cca\u0ca6\u0cb2 \u0cac\u0cbe\u0cb0\u0cbf \"\u0c95\u0cbe\u0cb0\u0ccd\u0ca4\u0cbf\u0c95\u0ccd\u200c \u0c95\u0cbe\u0cb2\u0cbf\u0c82\u0c97\u0ccd\u200c \u0c95\u0cbe\u0cb0\u0ccd\u0ca4\u0cbf\u0c95\u0ccd\u200c' \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0ca6\u0cb0\u0cc1. \u0cb9\u0ccb\u0ca6 \u0c95\u0cc2\u0ca1\u0cb2\u0cc7 \u0c85\u0cb5\u0cb0\u0cbf\u0c97\u0cc6 \u0cab\u0ccb\u0ca8\u0ccd\u200c \u0cac\u0c82\u0ca4\u0cc1. \u0c86\u0c9a\u0cc6 \u0c8e\u0ca6\u0ccd\u0ca6\u0cc1 \u0cb9\u0ccb\u0ca6\u0cb5\u0cb0\u0cc1 \u0cb8\u0cb0\u0cbf\u0caf\u0cbe\u0c97\u0cbf \u0c87\u0c82\u0c9f\u0cb0\u0ccd\u200c\u0cb5\u200c\u0cb2\u0ccd\u200c\u0c97\u0cc6 \u0cac\u0c82\u0ca6\u0cc1 \u0c8e\u0c82\u0ca5\u0ca6\u0ccb \u0cb8\u0ccd\u0ca8\u0ccd\u0caf\u0cbe\u0c95\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0cb9\u0ccb\u0ca6\u0cb0\u0cc1. \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0cac\u0c82\u0ca6\u0cc1 \u0cb5\u0cbe\u0caa\u0cb8\u0ccd\u200c \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf \u0cae\u0ca8\u0cc6\u0c97\u0cc6 \u0cac\u0cbf\u0c9f\u0ccd\u0c9f\u0cb0\u0cc1!", "* \u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf \u0cb8\u0c82\u0c97\u0cbe\u0ca4\u0cbf\u0caf\u0cbe\u0c97\u0cbf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc1, \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc1?\u0c9c\u0cc0\u0cb5\u0ca8\u0ca6 \u0c9a\u0cbf\u0c95\u0ccd\u0c95 \u0c9a\u0cbf\u0c95\u0ccd\u0c95 \u0c96\u0cc1\u0cb7\u0cbf\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c97\u0c82\u0ca1\u0ca8 \u0c9c\u0cc6\u0cc2\u0ca4\u0cc6 \u0cb0\u0cb8\u0ccd\u0ca4\u0cc6 \u0cac\u0ca6\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1 \u0caa\u0cbe\u0ca8\u0cbf\u0caa\u0cc1\u0cb0\u0cbf \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cc1, \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0cb8\u0c82\u0c9c\u0cc6 \u0c86\u0cb0\u0cbe\u0cae\u0cbe\u0c97\u0cbf \u0c92\u0c82\u0ca6\u0cc1 \u0cb5\u0cbe\u0c95\u0ccd\u200c \u0cb9\u0ccb\u0c97\u0cbf \u0cac\u0cb0\u0cc1\u0cb5\u0cc1\u0ca6\u0cc1 \u0c87\u0c82\u0ca5\u0ca6\u0ccd\u0ca6\u0cc6\u0cb2\u0ccd\u0cb2\u0cbe \u0cae\u0cbe\u0ca1\u0cb2\u0cc1 \u0c86\u0c97\u0cb2\u0cc7 \u0c87\u0cb2\u0ccd\u0cb2. \u0c9c\u0cc6\u0cc2\u0ca4\u0cc6\u0c97\u0cc6 \u0cb9\u0cca\u0cb0\u0c97\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cb0\u0cbe\u0ca4\u0ccd\u0cb0\u0cbf\u0caf\u0cc7 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0cb5\u0cc6. \u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf\u0caf\u0cbe\u0ca6\u0cb0\u0cc6 \u0cb2\u0cbe\u0cad\u0c97\u0cb3\u0cc2 \u0c87\u0cb5\u0cc6. \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cac\u0cc7\u0cb0\u0cc6 \u0c8a\u0cb0\u0cbf\u0c97\u0cc6 \u0cb9\u0ccb\u0ca6\u0cbe\u0c97 \u0c8f\u0ca8\u0cbe\u0ca6\u0cb0\u0cc2 \u0cb8\u0cb9\u0cbe\u0caf \u0cac\u0cc7\u0c95\u0cbe\u0ca6\u0cbe\u0c97 \u0c9c\u0ca8\u0cb0\u0cc1 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0c95\u0cc2\u0ca1\u0cb2\u0cc7 \u0cb8\u0cb9\u0cbe\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "* \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0c88\u0cb5\u0cc6\u0cb0\u0cc6\u0c97\u0cbf\u0ca8 \u0ca8\u0cbf\u0cae\u0ccd\u0cae \u0cae\u0cb0\u0cc6\u0caf\u0cb2\u0cbe\u0cb0\u0ca6 \u0c98\u0cb3\u0cbf\u0c97\u0cc6 \u0caf\u0cbe\u0cb5\u0cc1\u0ca6\u0cc1?\u0ca8\u0cbe\u0ca8\u0cc1 \u0c9a\u0cbf\u0c95\u0ccd\u0c95 \u0cae\u0c97\u0cc1 \u0c87\u0ca6\u0ccd\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c\u0cb0 \u0ca6\u0cc6\u0cc2\u0ca1\u0ccd\u0ca1 \u0c85\u0cad\u0cbf\u0cae\u0cbe\u0ca8\u0cbf. \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cc7\u0c95\u0cc1, \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0cab\u0cc6\u0cc2\u0c9f\u0cc6\u0cc2 \u0ca4\u0cc6\u0c97\u0cc6\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0ca6\u0cc6\u0cc2\u0ca1\u0ccd\u0ca1 \u0c95\u0ca8\u0cb8\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0ca8\u0cbe\u0ca8\u0cc1 \u0ca8\u0ca8\u0c97\u0cc6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0cbf\u0cb8\u0cbf \u0c8e\u0c82\u0ca6\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cc6. \"\u0ca1\u0ccd\u0caf\u0cbe\u0ca8\u0ccd\u0cb8\u0cbf\u0c82\u0c97\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c' \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0\u0cc7 \u0c9c\u0ca1\u0ccd\u0c9c\u0ccd \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0ca8\u0ccb\u0ca1\u0cb2\u0cc1 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c86\u0c97 \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cc6, \u0cb8\u0cc6\u0cb2\u0ccd\u0cab\u0cbf \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0ca8\u0ca8\u0ccd\u0ca8 \u0ca6\u0cc0\u0cb0\u0ccd\u0c98\u200c \u0c95\u0cbe\u0cb2\u0ca6 \u0c95\u0ca8\u0cb8\u0cc1 \u0ca8\u0ca8\u0cb8\u0cbe\u0c97\u0cbf\u0ca6\u0ccd\u0ca6\u0cc1 \u0cae\u0cb0\u0cc6\u0caf\u0cb2\u0cbe\u0cb0\u0ca6 \u0cb8\u0c82\u0ca6\u0cb0\u0ccd\u0cad.\u00a0", "* \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cae\u0cc7\u0cb2\u0cc6 \u0c85\u0ca1\u0cc1\u0c97\u0cc6 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8f\u0ca8\u0cbe\u0ca6\u0cb0\u0cc2 \u0caf\u0ca1\u0cb5\u0c9f\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbe?\u0ca8\u0ca8\u0c97\u0cc6 \u0cae\u0ca6\u0cc1\u0cb5\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0ca6\u0cbe\u0c97 \u0c95\u0cc7\u0cb5\u0cb2 19 \u0cb5\u0cb0\u0ccd\u0cb7 \u0cb5\u0caf\u0cb8\u0ccd\u0cb8\u0cc1. \u0cab\u0cc8\u0ca8\u0cb2\u0ccd\u200c \u0c87\u0caf\u0cb0\u0ccd\u200c \u0ca1\u0cbf\u0c97\u0ccd\u0cb0\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c85\u0ca1\u0cc1\u0c97\u0cc6 \u0cae\u0ca8\u0cc6\u0c97\u0cc6 \u0c95\u0cbe\u0cb2\u0cbf\u0c9f\u0ccd\u0c9f\u0cb5\u0cb3\u0cc7 \u0c85\u0cb2\u0ccd\u0cb2. \u0cb9\u0cc0\u0c97\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0ca8\u0cae\u0ccd\u0cae\u0cb5\u0cb0 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cbe\u0c97 \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0c85\u0ca1\u0cc1\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c92\u0cae\u0ccd\u0cae\u0cc6 \u0ca8\u0cae\u0ccd\u0cae\u0ca4\u0ccd\u0ca4\u0cc6 \u0ca8\u0ca8\u0c97\u0cc6 \u0cae\u0cbf\u0c95\u0ccd\u0cb8\u0cbf\u0caf\u0cb2\u0ccd\u0cb2\u0cbf \u0c9a\u0c9f\u0ccd\u0ca8\u0cbf \u0cb0\u0cc1\u0cac\u0ccd\u0cac\u0cb2\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c9c\u0cbe\u0cb0\u0cbf\u0c97\u0cc6 \u0c8e\u0cb2\u0ccd\u0cb2\u0cbe \u0caa\u0ca6\u0cbe\u0cb0\u0ccd\u0ca5\u0c97\u0cb3\u0ca8\u0ccd\u0ca8\u0cc1 \u0c85\u0cb5\u0cb0\u0cc7 \u0cb9\u0cbe\u0c95\u0cbf. \u0c92\u0c82\u0ca6\u0cc1 \u0cb2\u0ccb\u0c9f\u0ca6 \u0ca4\u0cc1\u0c82\u0cac \u0ca8\u0cc0\u0cb0\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca8\u0ca8\u0c97\u0cc6 \u0cb8\u0ccd\u0cb5\u0cb2\u0ccd\u0caa \u0cb8\u0ccd\u0cb5\u0cb2\u0ccd\u0caa\u0cb5\u0cc7 \u0ca8\u0cc0\u0cb0\u0cc1 \u0cb9\u0cbe\u0c95\u0cbf \u0c9a\u0c9f\u0ccd\u0ca8\u0cbf \u0cb0\u0cc1\u0cac\u0ccd\u0cac\u0cac\u0cc7\u0c95\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb7\u0ccd\u0c9f\u0cc1 \u0ca8\u0cc0\u0cb0\u0ca8\u0ccd\u0ca8\u0cc2 \u0c92\u0c9f\u0ccd\u0c9f\u0cbf\u0c97\u0cc7 \u0cb9\u0cbe\u0c95\u0cbf \u0cae\u0cbf\u0c95\u0ccd\u0cb8\u0cb0\u0ccd\u200c \u0c86\u0ca8\u0ccd\u200c \u0cae\u0cbe\u0ca1\u0cbf\u0ca6\u0cc6. \u0c9a\u0c9f\u0ccd\u0ca8\u0cbf \u0cb9\u0ccb\u0c97\u0cbf \u0c85\u0ca6\u0cc1 \u0cb8\u0cbe\u0cb0\u0cc1 \u0c86\u0c97\u0cbf\u0ca4\u0ccd\u0ca4\u0cc1. \u0c86\u0cae\u0cc7\u0cb2\u0cc6 \u0ca8\u0cae\u0ccd\u0cae \u0cae\u0cbe\u0cb5 \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cb2\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca8\u0ca8\u0c97\u0cc6 \u0ca6\u0ccb\u0cb8\u0cc6 \u0cb9\u0cc1\u0caf\u0ccd\u0caf\u0cb2\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0ca8\u0ca8\u0ccd\u0ca8 \u0cae\u0cc8\u0ca6\u0cc1\u0ca8. \u0c88\u0c97\u0cb2\u0cc2 \u0ca6\u0ccb\u0cb8\u0cc6 \u0cb9\u0cc1\u0caf\u0ccd\u0caf\u0cc1\u0cb5\u0cbe\u0c97 \u0c86\u0ca4\u0ca8\u0ca8\u0ccd\u0ca8\u0cc1 \u0ca8\u0cc6\u0ca8\u0cc6\u0cb8\u0cbf\u0c95\u0cc6\u0cc2\u0cb3\u0ccd\u0ca4\u0cc0\u0ca8\u0cbf.\u00a0", "* \u0cac\u0cbf\u0ca1\u0cc1\u0cb5\u0cbf\u0ca8 \u0cb5\u0cc7\u0cb3\u0cc6\u0caf\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0c95\u0cb3\u0cc6\u0caf\u0cc1\u0ca4\u0ccd\u0ca4\u0cc0\u0cb0\u0cbf?\u0ca8\u0ca8\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cab\u0ccd\u0cb0\u0cc0\u0cb8\u0ccd\u0c9f\u0cc8\u0cb2\u0ccd\u200c \u0ca1\u0cbe\u0ca8\u0ccd\u0cb8\u0ccd\u200c \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6, \u0c87\u0c82\u0c9f\u0cb0\u0ccd\u200c\u0ca8\u0cc6\u0c9f\u0ccd\u200c \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cc7\u0cb0\u0cc6\u0cac\u0cc7\u0cb0\u0cc6 \u0cac\u0c97\u0cc6\u0caf \u0c85\u0ca1\u0cc1\u0c97\u0cc6 \u0c9f\u0ccd\u0cb0\u0cc8 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u00a0\u00a0", "* \u0cb0\u0ccb\u0cac\u0cc6\u0cc2 \u0cab\u0ccd\u0caf\u0cbe\u0cae\u0cbf\u0cb2\u0cbf\u0caf \u0c95\u0cbe\u0cb0\u0ccd\u0caf\u0c95\u0cbe\u0cb0\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cbf\u0caf\u0cbe\u0ca6 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0cb8\u0cbf\u0ca8\u0cbf\u0cae\u0cbe, \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0cb2\u0ccd\u0cb2\u0ca6 \u0ca8\u0ca8\u0c97\u0cc6 \"\u0cb0\u0ccb\u0cac\u0cc6\u0cc2 \u0cab\u0ccd\u0caf\u0cbe\u0cae\u0cbf\u0cb2\u0cbf' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0c95\u0cbe\u0cb0\u0ccd\u0caf\u0c95\u0cbe\u0cb0\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0cb5\u0cbe\u0cb2\u0cc7 \u0c86\u0c97\u0cbf\u0ca4\u0ccd\u0ca4\u0cc1. \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0cb6\u0cc2\u0c9f\u0cbf\u0c82\u0c97\u0ccd\u200c \u0cb8\u0cc6\u0c9f\u0ccd\u200c\u0c97\u0cc6 \u0cb9\u0ccb\u0c97\u0cbf \u0c95\u0cc2\u0cb0\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0cb9\u0ca3\u0c95\u0cbe\u0cb8\u0cbf\u0ca8 \u0ca8\u0cbf\u0cb0\u0ccd\u0cb5\u0cb9\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa \u0cb5\u0ccd\u0caf\u0ca4\u0ccd\u0caf\u0cbe\u0cb8\u0cb5\u0cbe\u0ca6\u0cb0\u0cc2 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cb2\u0cc6\u0c95\u0ccd\u0c95 \u0ca4\u0caa\u0ccd\u0caa\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c8e\u0cb7\u0ccd\u0c9f\u0ccb \u0cac\u0cbe\u0cb0\u0cbf \u0c9a\u0cc6\u0c95\u0ccd\u200c\u0c97\u0cc6 \u0cb8\u0cb9\u0cbf \u0cb9\u0cbe\u0c95\u0ca6\u0cc6\u0caf\u0cc7 \u0c95\u0cb3\u0cbf\u0cb8\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c8f\u0ca8\u0cc7 \u0c85\u0c9a\u0cbe\u0ca4\u0cc1\u0cb0\u0ccd\u0caf \u0cae\u0cbe\u0ca1\u0cbf\u0ca6\u0cb0\u0cc2 \u0c86\u0ca8\u0c82\u0ca6\u0ccd\u200c \u0caf\u0cbe\u0cb5\u0ca4\u0ccd\u0ca4\u0cc2 \u0c95\u0ccb\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cc8\u0caf\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c95\u0cc1\u0cb0\u0cbf\u0ca4\u0cc1 \u0c85\u0ca8\u0cc7\u0c95 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cc6.", "\u0c86\u0cb0\u0ccd\u0c95\u0cc1\u0c9f\u0ccd\u200c\u0ca8\u0cb2\u0ccd\u0cb2\u0cbf \u0caa\u0cb0\u0cbf\u0c9a\u0caf:\u00a0\u0ca8\u0cae\u0ccd\u0cae \u0cae\u0ca6\u0cc1\u0cb5\u0cc6, \u0ca8\u0ca8\u0c97\u0cc6 \u0c85\u0cb0\u0cc7\u0c82\u0c9c\u0ccd\u0ca1\u0ccd \u0cae\u0ccd\u0caf\u0cbe\u0cb0\u0cc7\u0c9c\u0ccd\u200c. \u0c86\u0ca6\u0cb0\u0cc6 \u0c86\u0ca8\u0c82\u0ca6\u0ccd\u200c\u0c97\u0cc6 \u0cb2\u0cb5\u0ccd\u200c \u0cae\u0ccd\u0caf\u0cbe\u0cb0\u0cc7\u0c9c\u0ccd\u200c. \u0cb9\u0cbe\u0c97\u0cbe\u0c97\u0cbf \u0ca8\u0cae\u0ccd\u0cae\u0ca6\u0cc1 \u0cb2\u0cb5\u0ccd\u200c \u0c95\u0cae\u0ccd\u200c \u0c85\u0cb0\u0cc7\u0c82\u0c9c\u0ccd\u0ca1\u0ccd \u0cae\u0ccd\u0caf\u0cbe\u0cb0\u0cc7\u0c9c\u0ccd\u200c. \u0c88\u0c97\u0cc6\u0cb2\u0ccd\u0cb2\u0cbe \u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0caa\u0cb0\u0cbf\u0c9a\u0caf\u0cb5\u0cbe\u0c97\u0cbf, \u0cb2\u0cb5\u0ccd\u200c \u0c86\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cc1 \u0cb8\u0cbe\u0cae\u0cbe\u0ca8\u0ccd\u0caf. \u0c86\u0ca6\u0cb0\u0cc6 \u0ca8\u0cae\u0ccd\u0cae\u0ca6\u0cc1 \u0c86\u0cb0\u0ccd\u0c95\u0cc1\u0c9f\u0ccd\u200c(\u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0c97\u0cc2 \u0cae\u0cc1\u0c82\u0c9a\u0cc6 \u0c9a\u0cbe\u0cb2\u0ccd\u0ca4\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6 \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3) \u0cb2\u0cb5\u0ccd\u200c. \u0ca8\u0cbe\u0ca8\u0cc1 \u0c86\u0ca8\u0c82\u0ca6\u0ccd\u200c \u0c86\u0cb0\u0ccd\u0c95\u0cc1\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c86\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c86\u0cb0\u0ccd\u0c95\u0cc1\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ccb\u0ca1\u0cbf\u0caf\u0cc7 \u0c85\u0cb5\u0cb0\u0cbf\u0c97\u0cc6 \u0cb2\u0cb5\u0ccd\u200c \u0c86\u0caf\u0cbf\u0ca4\u0c82\u0ca4\u0cc6. \u0ca8\u0ca8\u0ccd\u0ca8 \u0cb5\u0cbf\u0cb5\u0cb0\u0c97\u0cb3\u0ca8\u0ccd\u0ca8\u0cc1 \u0caa\u0ca1\u0cc6\u0ca6\u0cc1 \u0ca8\u0cae\u0ccd\u0cae \u0cae\u0ca8\u0cc6\u0c97\u0cc6 \u0cae\u0ca6\u0cc1\u0cb5\u0cc6 \u0caa\u0ccd\u0cb0\u0caa\u0ccb\u0cb8\u0cb2\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0cae\u0ca8\u0cc6\u0caf\u0cb5\u0cb0\u0cc2 \u0c92\u0caa\u0ccd\u0caa\u0cbf \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cbf\u0ca6\u0cb0\u0cc1.", "\u0cb8\u0cb0 \u0c85\u0c82\u0ca4 \u0ca4\u0cbf\u0cb3\u0cbf\u0ca6\u0cc1 \u0cb8\u0cca\u0c82\u0c9f\u0ca6 \u0caa\u0c9f\u0ccd\u0c9f\u0cbf \u0ca4\u0c82\u0ca6\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1!:\u00a0\u0ca8\u0ca8\u0ccd\u0ca8 \u0c97\u0c82\u0ca1\u0ca8\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb8\u0cb0\u0ccd\u200c\u0caa\u0ccd\u0cb0\u0cc8\u0cb8\u0ccd\u200c \u0c95\u0cc6\u0cc2\u0ca1\u0cc1\u0cb5\u0cb5\u0cb0\u0cc1 \u0cac\u0cc7\u0cb0\u0cc6 \u0caf\u0cbe\u0cb0\u0cc2 \u0c87\u0cb2\u0ccd\u0cb2 \u0c85\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c86\u0ca6\u0cb0\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c95\u0cbe\u0ca1\u0cbf\u0cb8\u0ca6\u0cc7 \u0cb8\u0cb0\u0ccd\u200c\u0caa\u0ccd\u0cb0\u0cc8\u0cb8\u0ccd\u200c \u0c95\u0cc6\u0cc2\u0ca1\u0cb2\u0ccd\u0cb2. \u0c92\u0cae\u0ccd\u0cae\u0cc6 \u0c95\u0cc7\u0c95\u0ccd\u200c\u0ca8\u0cb2\u0ccd\u0cb2\u0cbf \u0caa\u0cc6\u0c82\u0ca1\u0cc6\u0c82\u0c9f\u0ccd\u200c \u0c87\u0c9f\u0ccd\u0c9f\u0cc1 \"\u0c97\u0cbf\u0cab\u0ccd\u0c9f\u0ccd \u0ca8\u0cbf\u0ca8\u0ccd\u0ca8 \u0cb9\u0ca4\u0ccd\u0ca4\u0cbf\u0cb0\u0cb5\u0cc7 \u0c87\u0ca6\u0cc6, \u0ca8\u0cc0\u0ca8\u0cc7 \u0cb9\u0cc1\u0ca1\u0cc1\u0c95\u0cbf\u0c95\u0ccb \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 7- 8 \u0ca1\u0cac\u0ccd\u0cac\u0cbf\u0c97\u0cb3\u0ca8\u0ccd\u0ca8\u0cc1 \u0c92\u0c82\u0ca6\u0cb0\u0cca\u0cb3\u0c97\u0cc6 \u0c92\u0c82\u0ca6\u0cc1 \u0c87\u0cb0\u0cbf\u0cb8\u0cbf \u0c95\u0ca1\u0cc7 \u0ca1\u0cac\u0ccd\u0cac\u0cbf\u0caf\u0cb2\u0ccd\u0cb2\u0cbf \u0c97\u0cbf\u0cab\u0ccd\u0c9f\u0ccd \u0c8e\u0cb2\u0ccd\u0cb2\u0cbf \u0c87\u0ca6\u0cc6 \u0c8e\u0c82\u0cac \u0c95\u0cc1\u0cb0\u0cc1\u0cb9\u0ca8\u0ccd\u0ca8\u0cc1 \u0c92\u0c82\u0ca6\u0cc1 \u0c9a\u0cc0\u0c9f\u0cbf\u0caf\u0cb2\u0ccd\u0cb2 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c85\u0cb5\u0cb0\u0cc1 \u0ca8\u0ca8\u0c97\u0cc6, \u0cae\u0c97\u0ca8\u0cbf\u0c97\u0cc6, \u0cae\u0c97\u0cb3\u0cbf\u0c97\u0cc6, \u0cae\u0cc2\u0cb5\u0cb0\u0cbf\u0c97\u0cc2 \u0cac\u0cc6\u0cb3\u0ccd\u0cb3\u0cbf \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0ca4\u0c82\u0ca6\u0cbf\u0ca6\u0ccd\u0ca6\u0cb0\u0cc1. \"\u0ca8\u0cbf\u0ca8\u0c97\u0cc6 \u0ca4\u0cc2\u0c95\u0ca6 \u0c97\u0cbf\u0cab\u0ccd\u0c9f\u0ccd \u0ca4\u0c82\u0ca6\u0cbf\u0ca6\u0ccd\u0ca6\u0cc0\u0ca8\u0cbf \u0ca4\u0c97\u0ccb' \u0c8e\u0c82\u0ca6\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0ca6\u0cc1 \u0cb8\u0cca\u0c82\u0c9f\u0ca6 \u0caa\u0c9f\u0ccd\u0c9f\u0cbf! \u0ca8\u0cbe\u0ca8\u0cc1 \"\u0cb8\u0cca\u0c82\u0c9f\u0ca6 \u0caa\u0c9f\u0ccd\u0c9f\u0cbf \u0cb9\u0cbe\u0c95\u0cb2\u0ccd\u0cb2 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0c8f\u0c95\u0cc6 \u0ca4\u0c82\u0ca6\u0cbf\u0cb0\u0cbf?' \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0cc6. \u0caa\u0cbe\u0caa.. \u0c85\u0cb5\u0cb0\u0cbf\u0c97\u0cc6 \u0c85\u0ca6\u0cc1 \u0cb8\u0cca\u0c82\u0c9f\u0ca6 \u0caa\u0c9f\u0ccd\u0c9f\u0cbf \u0c85\u0c82\u0ca4\u0cb2\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cc6. \u0ca6\u0cc6\u0cc2\u0ca1\u0ccd\u0ca1 \u0cb8\u0cb0 \u0c85\u0c82\u0ca4 \u0ca8\u0ca8\u0c97\u0cc6 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1.\u00a0", "\u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf\u0c97\u0cb3\u0cbf\u0c82\u0ca6 \u0ca6\u0cc2\u0cb0:\u00a0\u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf\u0caf \u0cb9\u0cc6\u0c82\u0ca1\u0ca4\u0cbf\u0caf\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb9\u0cb2\u0cb5\u0cbe\u0cb0\u0cc1 \u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf\u0c97\u0cb3\u0cc1 \u0ca8\u0ca8\u0c97\u0cc6 \u0caa\u0cb0\u0cbf\u0c9a\u0caf \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cb2\u0cb5\u0cbe\u0cb0\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0cbf\u0c97\u0cc6 \u0ca8\u0cbe\u0ca8\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0ca6\u0cc7 \u0ca4\u0cc1\u0c82\u0cac\u0cbe \u0c9c\u0ca8 \u0ca4\u0cbf\u0cb3\u0cbf\u0ca6\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6 \u0ca8\u0cbe\u0ca8\u0cc1 \u0caa\u0cbe\u0cb0\u0ccd\u0c9f\u0cbf, \u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0cbf\u0c82\u0ca6 \u0cb8\u0c82\u0caa\u0cc2\u0cb0\u0ccd\u0ca3 \u0ca6\u0cc2\u0cb0 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf\u0c97\u0cb3\u0cc6\u0cb2\u0ccd\u0cb2\u0cbe \u0cb8\u0cc7\u0cb0\u0cc1\u0cb5 \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0cb9\u0ccb\u0c97\u0cb2\u0cc1 \u0c85\u0ca6\u0cc7\u0ca8\u0ccb \u0c92\u0c82\u0ca5\u0cb0\u0cbe \u0cae\u0cc1\u0c9c\u0cc1\u0c97\u0cb0. \u0cae\u0cca\u0ca6\u0cae\u0cca\u0ca6\u0cb2\u0cc1 \u0c86\u0ca8\u0c82\u0ca6\u0ccd\u200c \u0ca4\u0cc1\u0c82\u0cac\u0cbe \u0c92\u0ca4\u0ccd\u0ca4\u0cbe\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c85\u0c82\u0ca5 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0c86\u0cb0\u0cbe\u0cae\u0cbe\u0c97\u0cbf \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1 \u0c88\u0c97 \u0c92\u0ca4\u0ccd\u0ca4\u0cbe\u0caf \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc7 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cad\u0cbe\u0cb0\u0ca4\u0cbf \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c86\u0cb0\u0c82\u0cad\u0cbf\u0cb8\u0cbf\u0cb0\u0cc1\u0cb5 \u0c95\u0cb0\u0ccb\u0c95\u0cc6 \u0c95\u0ccd\u0cb2\u0cac\u0ccd\u200c\u0c97 \u0c86\u0ca8\u0c82\u0ca6\u0ccd\u200c \u0cb8\u0ca6\u0cb8\u0ccd\u0caf\u0cb0\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3 \u0c8e\u0cb0\u0ca1\u0ca8\u0cc7 \u0cb6\u0ca8\u0cbf\u0cb5\u0cbe\u0cb0 \u0c85\u0cb2\u0ccd\u0cb2\u0cbf\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6, \u0c85\u0cb7\u0ccd\u0c9f\u0cc7. \u00a0", "\u0c85\u0c9a\u0cbf\u0c82\u0ca4\u0ccd\u0caf\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf 2\u0ca8\u0cc7 \u0cae\u0c97\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6\u0cb5\u0cc1...:\u00a0\u0ca1\u0ccd\u0cb0\u0cbe\u0cae \u0c9c\u0ccd\u0caf\u0cc2\u0ca8\u0cbf\u0caf\u0cb0\u0ccd \u0cb8\u0cc0\u0cb8\u0ca8\u0ccd\u200c-1 \u0ca8\u0ca1\u0cc6\u0caf\u0cc1\u0cb5 \u0cb5\u0cc7\u0cb3\u0cc6 \u0cb8\u0ccd\u0caa\u0cb0\u0ccd\u0ca7\u0cbf \u0c85\u0c9a\u0cbf\u0c82\u0ca4\u0ccd\u0caf, \u0c86\u0ca8\u0c82\u0ca6\u0ccd\u200c\u0cb0\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6. \u0c86\u0ca4 \u0ca8\u0cae\u0ccd\u0cae \u0cae\u0ca8\u0cc6\u0c97\u0cc2 \u0cac\u0c82\u0ca6\u0cbf\u0ca6\u0ccd\u0ca6. \u0ca8\u0ca8\u0ccd\u0ca8 \u0cae\u0c97\u0ca8 \u0cb5\u0caf\u0cb8\u0ccd\u0cb8\u0cbf\u0ca8\u0cb5\u0ca8\u0cc7 \u0c86\u0ca4. \u0ca8\u0ca8\u0ccd\u0ca8 \u0cae\u0c97 \u0c95\u0cc2\u0ca1 \u0c85\u0cb5\u0cb0\u0caa\u0ccd\u0caa\u0ca8\u0ccd\u0ca8 \u0c85\u0cb7\u0ccd\u0c9f\u0cc1 \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0cb2\u0ccd\u0cb2, \u0c85\u0c9a\u0cbf\u0c82\u0ca4\u0ccd\u0caf \u0c86\u0ca8\u0c82\u0ca6\u0ccd\u200c\u0cb0\u0ca8\u0ccd\u0ca8\u0cc1 \u0c85\u0cb7\u0ccd\u0c9f\u0cc1 \u0cae\u0cc1\u0ca6\u0ccd\u0ca6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0ca8\u0cae\u0ccd\u0cae \u0cae\u0c97\u0ca8 \u0c9c\u0cc6\u0cc2\u0ca4\u0cc6 \u0cac\u0cc7\u0c97 \u0cb9\u0cca\u0c82\u0ca6\u0cbf\u0c95\u0cc6\u0cc2\u0c82\u0ca1\u0cc1 \u0c86\u0c9f\u0cb5\u0cbe\u0ca1\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6. \u0c86\u0ca4 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc2\u0cac\u0ccd\u0cac \u0cae\u0c97\u0ca8\u0c82\u0ca4\u0cc6 \u0c86\u0c9f\u0cb5\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1, \u0c93\u0ca1\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0ca8\u0c97\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cae\u0c97\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c85\u0c82\u0ca4 \u0cac\u0caf\u0c95\u0cc6\u0caf\u0cbe\u0caf\u0cbf\u0ca4\u0cc1. \u0ca8\u0cbe\u0cb5\u0cc1 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cae\u0c97\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca4\u0cc0\u0cb0\u0ccd\u0cae\u0cbe\u0ca8 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c85\u0c9a\u0cbf\u0c82\u0ca4\u0ccd\u0caf\u0ca8\u0cc7 \u0cb8\u0ccd\u0cab\u0cc2\u0cb0\u0ccd\u0ca4\u0cbf \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbf\u0cb2\u0ccd\u0cb2.", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cae\u0cbe\u0cb8\u0ccd\u0c9f\u0cb0\u0ccd\u200c \u0c86\u0ccd\u0caf\u0c82\u0ca1\u0ccd\u200c \u0cae\u0cbf\u0cb8\u0ccd\u0cb8\u0cc6\u0cb8\u0ccd\u200c"},
{"url": "https://www.udayavani.com/kannada/news/women/285230/puppet-telling", "content": ["\"\u0cb2\u0c95\u0ccd\u0cb8\u0ccd\u200c' \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0ca6\u0cc0\u0caa\u0cbf\u0c95\u0cbe \u0caa\u0ca1\u0cc1\u0c95\u0ccb\u0ca3\u0cc6, \"\u0caa\u0cb0\u0cbf\u0cae\u0cb3 \u0ca8\u0ca8\u0ccd\u0ca8 \u0cb9\u0cc6\u0c97\u0ccd\u0c97\u0cc1\u0cb0\u0cc1\u0ca4\u0cc1' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c95\u0cc7\u0cb3\u0cbf\u0cb0\u0cc1\u0ca4\u0ccd\u0ca4\u0cc0\u0cb0\u0cbf. \"\u0cae\u0cc7\u0c95\u0ccd\u200c \u0cae\u0cc8 \u0c9f\u0ccd\u0cb0\u0cbf\u0caa\u0ccd\u200c' \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0c86\u0cb2\u0cbf\u0caf\u0cbe, \"\u0cae\u0cc6\u0ca1\u0cbf\u0cae\u0cbf\u0c95\u0ccd\u0cb8\u0ccd\u200c' \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0ca8\u0cb2\u0ccd\u0cb2\u0cbf \u0c85\u0cae\u0cb2\u0cbe \u0caa\u0ccc\u0cb2\u0ccd\u200c \u0ca7\u0ccd\u0cb5\u0ca8\u0cbf\u0caf\u0ca8\u0ccd\u0ca8\u0cc2 \u0c95\u0cc7\u0cb3\u0cbf\u0ca6\u0ccd\u0ca6\u0cc0\u0cb0\u0cb2\u0ccd\u0cb2\u0cb5\u0cc7? \u0c88 \u0ca7\u0ccd\u0cb5\u0ca8\u0cbf\u0c97\u0cb3\u0cc6\u0cb2\u0ccd\u0cb2\u0cbe \u0c85\u0cb5\u0cb0\u0ca6\u0ccd\u0ca6\u0cb2\u0ccd\u0cb2. \u0c87\u0cb5\u0cc6\u0cb2\u0ccd\u0cb2\u0cbe \"\u0cae\u0cb9\u0ca4\u0cbf \u0cb5\u0cbf\u0c9c\u0caf\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c'\u0cb0\u0ca6\u0ccd\u0ca6\u0cc1. \u0cae\u0cb9\u0ca4\u0cbf, \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0cb2\u0ccb\u0c95\u0ca6 \u0c9f\u0cbe\u0caa\u0ccd\u200c \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cb2\u0ccd\u0cb2\u0cca\u0cac\u0ccd\u0cac\u0cb0\u0cc1.", "\u0c95\u0cb2\u0cbe\u0cb5\u0cbf\u0ca6\u0cc6. \u0cb0\u0cc2\u0caa\u0ca6\u0cb0\u0ccd\u0cb6\u0cbf\u0caf\u0cbe\u0c97\u0cbf\u0caf\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cc1. \u0c85\u0cb5\u0cb0\u0cc7 \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0ca7\u0cc8\u0cb0\u0ccd\u0caf\u0cb5\u0c82\u0ca4\u0cc6, \u0c95\u0ccd\u0cb0\u0cbf\u0caf\u0cbe\u0cb6\u0cc0\u0cb2\u0cc6 \u0c95\u0cc2\u0ca1. \u0c87\u0cb5\u0cb0\u0cc1 \u0c9c\u0cc8 \u0cb9\u0ccb \u0c96\u0ccd\u0caf\u0cbe\u0ca4\u0cbf\u0caf \u0c97\u0cbe\u0caf\u0c95 \u0cb5\u0cbf\u0c9c\u0caf\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c\u0cb0 \u0cae\u0ca1\u0ca6\u0cbf. \u0c95\u0cbe\u0cb5\u0ccd\u0caf\u0cbe \u0c8e\u0c82\u0cac \u0cae\u0cc1\u0ca6\u0ccd\u0ca6\u0cbe\u0ca6 \u0cb9\u0cc6\u0ca3\u0ccd\u0ca3\u0cc1 \u0cae\u0c97\u0cb3 \u0ca4\u0cbe\u0caf\u0cbf. \u0cb9\u0cc1\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc1 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf. \u0cb8\u0ca6\u0ccd\u0caf \u0cb5\u0cbe\u0cb8 \u0c95\u0cc2\u0ca1 \u0c85\u0cb2\u0ccd\u0cb2\u0cbf\u0caf\u0cc7. \u0c86\u0c97\u0cbe\u0c97 \u0caa\u0ca4\u0cbf \u0c9c\u0cc6\u0cc2\u0ca4\u0cc6 \u0cae\u0cc1\u0c82\u0cac\u0cc8- \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0ca1\u0cc1\u0cb5\u0cc6 \u0c93\u0ca1\u0cbe\u0c9f. \u0cae\u0ca1\u0ca6\u0cbf, \u0ca4\u0cbe\u0caf\u0cbf, \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0ca4\u0cae\u0ccd\u0cae \u0cac\u0cbf\u0ca1\u0cc1\u0cb5\u0cbf\u0cb2\u0ccd\u0cb2\u0ca6 \u0c9c\u0cc0\u0cb5\u0ca8\u0ca6 \u0c95\u0cc1\u0cb0\u0cbf\u0ca4\u0cc1 \u0c85\u0cb5\u0cb0\u0cc7 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c95\u0cc7\u0cb3\u0cbf.", "1. \u0ca8\u0cbf\u0cae\u0ccd\u0cae \u0cae\u0ca4\u0ccd\u0ca4\u0cc1 \u0cb5\u0cbf\u0c9c\u0caf\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c\u0cb0 \u0caa\u0cb0\u0cbf\u0c9a\u0caf \u0c86\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?\u0cb5\u0cbf\u0c9c\u0caf\u0ccd\u200c, \u0cae\u0cc1\u0c82\u0cac\u0cc8 \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0c89\u0ca6\u0ccd\u0caf\u0cae\u0c95\u0ccd\u0c95\u0cc6 \u0c95\u0cbe\u0cb2\u0cbf\u0ca1\u0cc1\u0cb5\u0cbe\u0c97\u0cb2\u0cc7 \u0ca8\u0cbe\u0ca8\u0cc1 \u0c89\u0ca6\u0ccd\u0caf\u0cae\u0ca6\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0caf\u0cc2\u0cb0\u0cbf\u0ca6\u0ccd\u0ca6 \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0ca8\u0cbe\u0ca8\u0cc1 \u0ca1\u0cac\u0ccd\u0cac\u0cbf\u0c82\u0c97\u0ccd\u200c\u0c97\u0cbe\u0c97\u0cbf \u0cb8\u0ccd\u0c9f\u0cc1\u0ca1\u0cbf\u0caf\u0ccb\u0c97\u0cc6 \u0cb9\u0ccb\u0c97\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0cb0\u0cc6\u0cb2\u0ccd\u0cb2\u0cbe, \u0cae\u0cb9\u0ca4\u0cbf \u0cac\u0c82\u0ca6 \u0c95\u0cc2\u0ca1\u0cb2\u0cc7 \u0c85\u0cb5\u0cb3 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cc1\u0c97\u0cbf\u0cb8\u0cac\u0cc7\u0c95\u0cc1. \u0c85\u0cb5\u0cb3\u0cc1 \u0ca6\u0cc6\u0cb9\u0cb2\u0cbf\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0caa\u0ccd\u0cb0\u0ccb\u0c97\u0ccd\u0cb0\u0cbe\u0c82 \u0c95\u0cc6\u0cc2\u0ca1\u0cb2\u0cc1 \u0cb9\u0ccb\u0cb0\u0c9f\u0cbf\u0ca6\u0ccd\u0ca6\u0cbe\u0cb3\u0cc6 \u0c85\u0c82\u0ca4 \u0cae\u0cbe\u0ca4\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0ca4\u0cbe \u0c87\u0ca6\u0ccd\u0cb0\u0c82\u0ca4\u0cc6. \u0caf\u0cbe\u0cb0\u0ccb \u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0cb0\u0cac\u0cc7\u0c95\u0cc1 \u0c85\u0c82\u0ca4 \u0cb5\u0cbf\u0c9c\u0caf\u0ccd\u200c \u0c8a\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf, \u0c87\u0ca8\u0ccd\u0ca8\u0cc2 \u0c95\u0cbe\u0cb2\u0cc7\u0c9c\u0cc1 \u0cb9\u0cc1\u0ca1\u0cc1\u0c97\u0cc0\u0ca8\u0cbe \u0c85\u0c82\u0ca4 \u0c86\u0cb6\u0ccd\u0c9a\u0cb0\u0ccd\u0caf \u0c86\u0caf\u0ccd\u0ca4\u0c82\u0ca4\u0cc6. \u0c86\u0cae\u0cc7\u0cb2\u0cc6 \u0cb5\u0cbf\u0c9c\u0caf\u0ccd\u200c \u0ca8\u0ca8\u0ccd\u0ca8 \u0caa\u0c95\u0ccd\u0c95 \u0c95\u0cc1\u0cb3\u0cbf\u0ca4\u0cbf\u0ca6\u0ccd\u0ca6\u0cb0\u0cc1. \u0caf\u0cbe\u0cb5\u0cc1\u0ca6\u0ccb \u0cb9\u0cbe\u0ca1\u0cc1 \u0c97\u0cc1\u0ca8\u0cc1\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0c97\u0cc2 \u0c85\u0cb5\u0cb0 \u0cac\u0c97\u0ccd\u0c97\u0cc6 \u0c95\u0cc1\u0ca4\u0cc2\u0cb9\u0cb2 \u0cae\u0cc2\u0ca1\u0cbf\u0ca4\u0cc1. \u0c85\u0cb5\u0cb0 \u0cac\u0c97\u0ccd\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0c95\u0cb2\u0cc6\u0cb9\u0cbe\u0c95\u0cbf\u0ca6\u0cc6. \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cbf\u0c82\u0ca6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0cac\u0cc7\u0cb8\u0ccd\u200c \u0cb5\u0cbe\u0caf\u0ccd\u0cb8 \u0c87\u0ca6\u0cc6\u0caf\u0c82\u0ca4\u0cc6, \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb9\u0cbe\u0ca1\u0ccd\u0ca4\u0cbe\u0cb0\u0c82\u0ca4\u0cc6 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0c97\u0cc6\u0cc2\u0ca4\u0ccd\u0ca4\u0cbe\u0caf\u0cbf\u0ca4\u0cc1. \u0c92\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0cad\u0cc7\u0c9f\u0cbf\u0caf\u0cb2\u0ccd\u0cb2\u0cc7 \u0c92\u0cac\u0ccd\u0cac\u0cb0 \u0cac\u0c97\u0ccd\u0c97\u0cc6 \u0c92\u0cac\u0ccd\u0cac\u0cb0\u0cbf\u0c97\u0cc6 \u0c86\u0cb8\u0c95\u0ccd\u0ca4\u0cbf \u0cae\u0cc2\u0ca1\u0cbf\u0ca4\u0ccd\u0ca4\u0cc1.\u00a0", "2. \u0ca8\u0cbf\u0cae\u0ccd\u0cae \u0cae\u0ca4\u0ccd\u0ca4\u0cc1 \u0cb5\u0cbf\u0c9c\u0caf\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c\u0cb0 \u0caf\u0cbe\u0cb5 \u0c97\u0cc1\u0ca3\u0ca6\u0cb2\u0ccd\u0cb2\u0cbf \u0cac\u0cb9\u0cb3 \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c87\u0ca6\u0cc6?\u0ca8\u0cbe\u0ca8\u0cbf\u0cb0\u0cc1\u0cb5 \u0c9c\u0cbe\u0c97 \u0cb8\u0ca6\u0cbe \u0c9a\u0cc6\u0cc2\u0c95\u0ccd\u0c95\u0c9f\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1. \u0cae\u0ca8\u0cc6\u0caf\u0ca8\u0ccd\u0ca8\u0cc1 \u0cb8\u0ccd\u0cb5\u0ca4\u0ccd\u0c9b\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cc1\u0ca6\u0cc1, \u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cc7 \u0ca8\u0ca8\u0ccd\u0ca8 \u0cac\u0cbf\u0ca1\u0cc1\u0cb5\u0cbf\u0ca8 \u0cb8\u0cae\u0caf \u0c95\u0cb3\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0cae\u0ccd\u0cae\u0cc6 \u0cb5\u0cbf\u0c9c\u0caf\u0ccd\u200c \u0cae\u0ca8\u0cc6\u0c97\u0cc6 \u0cac\u0c82\u0ca6\u0ccd\u0cb0\u0cc1 \u0c8e\u0c82\u0ca6\u0cb0\u0cc6 \u0cae\u0ca8\u0cc6\u0caf\u0cb2\u0ccd\u0cb2\u0cbe \u0cb9\u0cb0\u0ca1\u0cbf \u0ca4\u0cbf\u0caa\u0ccd\u0caa\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0cac\u0cbe\u0ca4\u0ccd\u200c\u0cb0\u0cc2\u0c82 \u0c95\u0cc2\u0ca1 \u0cac\u0cbf\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb5\u0cb0\u0cbf\u0c97\u0cc6 \u0cb8\u0ccd\u0cb5\u0ca4\u0ccd\u0c9b\u0ca4\u0cc6 \u0c85\u0c82\u0ca6\u0ccd\u0cb0\u0cc6 \u0c87\u0cb7\u0ccd\u0c9f. \u0c86\u0ca6\u0cb0\u0cc6 \u0caa\u0cbe\u0caa, \u0c85\u0cb5\u0cb0\u0cbf\u0c97\u0cc6 \u0c85\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "3. \u0cae\u0c97\u0cb3\u0cc1 \u0c88\u0c97 \u0c8f\u0ca8\u0cc1 \u0c93\u0ca6\u0ccd\u0ca4\u0cbe \u0c87\u0ca6\u0ccd\u0ca6\u0cbe\u0cb0\u0cc6. \u0cae\u0c97\u0cb3\u0cbf\u0c97\u0cc6 \u0c85\u0caa\u0ccd\u0caa\u0ca8 \u0cae\u0cc1\u0ca6\u0ccd\u0ca6\u0cc1 \u0c9c\u0cbe\u0cb8\u0ccd\u0ca4\u0cbf\u0caf\u0cbe \u0c85\u0ca5\u0cb5\u0cbe \u0c85\u0cae\u0ccd\u0cae\u0ca8\u0ca6\u0ccd\u0ca6\u0cbe?\u00a0\u0c95\u0cbe\u0cb5\u0ccd\u0caf\u0cbe \u0c88\u0c97 11\u0ca8\u0cc7 \u0ca4\u0cb0\u0c97\u0ca4\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb3\u0cc6. \u0cac\u0cbf\u0cb8\u0cbf\u0ca8\u0cc6\u0cb8\u0ccd\u200c \u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c93\u0ca6\u0ccd\u0ca4\u0cbe \u0c87\u0ca6\u0ccd\u0ca6\u0cbe\u0cb3\u0cc6. \u0cb5\u0cc6\u0cb8\u0ccd\u0c9f\u0ccd\u0cb0\u0ca8\u0ccd\u200c \u0cae\u0ccd\u0caf\u0cc2\u0cb8\u0cbf\u0c95\u0ccd\u200c \u0c95\u0cb2\u0cbf\u0ca4\u0cbe \u0c87\u0ca6\u0ccd\u0ca6\u0cbe\u0cb3\u0cc6. \u0c85\u0cb5\u0cb3\u0cbf\u0c97\u0cc6 \u0c89\u0ca6\u0ccd\u0caf\u0cae\u0cbf\u0caf\u0cbe\u0c97\u0cac\u0cc7\u0c95\u0cc1 \u0c85\u0c82\u0ca4 \u0cac\u0caf\u0c95\u0cc6. \u0ca8\u0cae\u0c97\u0cc2 \u0c85\u0cb5\u0cb3\u0cc1 \u0cb8\u0ccd\u0cb5\u0ca4\u0c82\u0ca4\u0ccd\u0cb0 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5 \u0cb0\u0cc2\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf \u0c85\u0c82\u0ca4 \u0c86\u0cb8\u0cc6. \u0cae\u0cca\u0ca6\u0cb2\u0cc6\u0cb2\u0ccd\u0cb2\u0cbe \u0cb5\u0cbf\u0c9c\u0caf\u0ccd\u200c \u0ca4\u0cc1\u0c82\u0cac\u0cbe \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0cb0\u0cc1. \u0c85\u0cb5\u0cb3\u0cbf\u0c97\u0cc6 \u0c9c\u0ccd\u0cb5\u0cb0 \u0cac\u0c82\u0ca6\u0cb0\u0cc6 \u0ca8\u0ca8\u0c97\u0cc6, \u0ca8\u0cae\u0ccd\u0cae\u0ca8\u0cc6 \u0cb8\u0cb9\u0cbe\u0caf\u0c95\u0cb0\u0cbf\u0c97\u0cc6\u0cb2\u0ccd\u0cb2\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0caf\u0ccd\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c88\u0c97 \u0cb8\u0ca6\u0cbe \u0caa\u0ccd\u0cb0\u0caf\u0cbe\u0ca3\u0ca6\u0cb2\u0ccd\u0cb2\u0cc7 \u0cac\u0ccd\u0caf\u0cc1\u0cb8\u0cbf \u0c87\u0cb0\u0ccd\u0ca4\u0cbe\u0cb0\u0cb2\u0ccd\u0cb2\u0cbe, \u0cb9\u0cbe\u0c97\u0cbe\u0c97\u0cbf \u0cae\u0cc1\u0ca6\u0ccd\u0ca6\u0cc1 \u0cb8\u0ccd\u0cb5\u0cb2\u0ccd\u0caa \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf\u0ca6\u0cc6. \u0c85\u0cb5\u0cb3\u0cc2 \u0c85\u0cb7\u0ccd\u0c9f\u0cc7 100% \u0c85\u0caa\u0ccd\u0caa\u0ca8 \u0cae\u0c97\u0cb3\u0cbe\u0c97\u0cbf\u0ca6\u0ccd\u0cb2\u0cc1. \u0c88\u0c97 \u0c85\u0cb5\u0cb3\u0cbf\u0c97\u0cc6 \u0c85\u0cb0\u0ccd\u0ca5 \u0c86\u0c97\u0cbf\u0ca6\u0cc6. \u0c85\u0caa\u0ccd\u0caa \u0cac\u0ccd\u0caf\u0cc1\u0cb8\u0cbf \u0c87\u0cb0\u0ccd\u0ca4\u0cbe\u0cb0\u0cc6. \u0c85\u0cae\u0ccd\u0cae\u0ca8\u0cc7 \u0ca8\u0ca8\u0ccd\u0ca8 \u0cac\u0cb3\u0cbf 24 \u0c97\u0c82\u0c9f\u0cc6 \u0c9c\u0cc6\u0cc2\u0ca4\u0cc6\u0c97\u0cbf\u0cb0\u0ccb\u0ca6\u0cc1 \u0c85\u0c82\u0ca4. \u0c85\u0ca6\u0c95\u0ccd\u0c95\u0cc6 \u0c88\u0c97 \u0ca8\u0ca8\u0ccd\u0ca8 \u0cab\u0ccd\u0cb0\u0cc6\u0c82\u0ca1\u0ccd\u200c\u0cb6\u0cbf\u0caa\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb3\u0cc6.\u00a0", "4. \u0cb5\u0cbf\u0c9c\u0caf\u0ccd\u200c\u0cb0\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0cb0\u0cc1\u0cb5 \u0cb5\u0cbf\u0cb6\u0cc7\u0cb7 \u0c97\u0cc1\u0ca3\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1?\u00a0\u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0cad\u0cbe\u0cb5\u0ca8\u0cbe\u0ca4\u0ccd\u0cae\u0c95 \u0cb5\u0ccd\u0caf\u0c95\u0ccd\u0ca4\u0cbf. \u0c8e\u0c82\u0ca5\u0cbe \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0c92\u0c82\u0ca6\u0cc1 \u0cad\u0cbe\u0cb5\u0ca8\u0cbe\u0ca4\u0ccd\u0cae\u0c95 \u0ca6\u0cc3\u0cb6\u0ccd\u0caf \u0cac\u0c82\u0ca6\u0cb0\u0cc6 \u0c87\u0cb5\u0cb0\u0cc7 \u0c85\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0ca4\u0cc1\u0c82\u0cac\u0cbe \u0cae\u0cbe\u0ca8\u0cb5\u0cc0\u0caf \u0cb5\u0ccd\u0caf\u0c95\u0ccd\u0ca4\u0cbf. \u0cac\u0cc7\u0cb0\u0cc6\u0caf\u0cb5\u0cb0 \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cb7\u0ccd\u0c9f \u0c87\u0cb5\u0cb0\u0cbf\u0c97\u0cc6 \u0c85\u0cb0\u0ccd\u0ca5 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0cac\u0cc7\u0cb0\u0cc6\u0caf\u0cb5\u0cb0 \u0c95\u0cb7\u0ccd\u0c9f\u0cb5\u0ca8\u0ccd\u0ca8\u0cc1 \u0c87\u0cb5\u0cb0\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cbe\u0c82\u0ca4\u0ccd\u0cb5\u0ca8 \u0ca8\u0cc0\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cbe\u0c97 \u0ca8\u0ca8\u0c97\u0cc6 \u0c85\u0cb5\u0cb0 \u0cac\u0c97\u0ccd\u0c97\u0cc6 \u0cb9\u0cc6\u0cae\u0ccd\u0cae\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0 |", "5. \u0c85\u0cb5\u0cb0\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f \u0c86\u0c97\u0cc1\u0cb5 \u0c97\u0cc1\u0ca3?\u00a0\u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0ca6\u0cc1\u0cb5\u0cc6\u0c97\u0cc6 \u0cae\u0cc1\u0c82\u0c9a\u0cc6 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c8e\u0cb7\u0ccd\u0c9f\u0cc1 \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0c87\u0ca4\u0ccd\u0ca4\u0ccb, \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cac\u0cb3\u0cbf\u0c95\u0cb5\u0cc2 \u0c85\u0ca6\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0cc6. \u0ca8\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c\u0c97\u0cc6 \u0cb8\u0c82\u0caa\u0cc2\u0cb0\u0ccd\u0ca3 \u0cb8\u0cb9\u0c95\u0cbe\u0cb0 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "6. \u0cb5\u0cbf\u0c9c\u0caf\u0ccd\u200c\u0c97\u0cc6 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cb2\u0cc1 \u0cac\u0cb0\u0cc1\u0ca4\u0ccd\u0ca4\u0cbe?\u00a0\u0c85\u0cb5\u0cb0\u0cc1 \u0cac\u0cc6\u0cb8\u0ccd\u0c9f\u0ccd\u200c \u0c95\u0cc1\u0c95\u0ccd\u200c! \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf \u0cac\u0cbf\u0cb8\u0cbf\u0cac\u0cc7\u0cb3\u0cc6 \u0cac\u0cbe\u0ca4\u0ccd\u200c \u00a0\u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0cbf \u0c85\u0c82\u0ca6\u0ccd\u0cb0\u0cc6 \"\u0cb9\u0c82\u0c97\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cbf \u0c95\u0cc6\u0cc2\u0ca1\u0c95\u0ccd\u0c95\u0cc6 \u0c86\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cc1\u0cb5\u0cbe\u0c97\u0cbf \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cb2\u0cbf' \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0cb0\u0cc1. \u0cb9\u0cc7\u0c97\u0ccb \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cbf\u0cb8\u0cbf\u0cac\u0cc7\u0cb3\u0cc6 \u0cac\u0cbe\u0ca4\u0ccd\u200c \u0cae\u0cbe\u0ca1\u0cb2\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0cb7\u0ccd\u0c9f\u0cc1 \u0cb0\u0cc1\u0c9a\u0cbf\u0caf\u0cbe\u0c97\u0cbf \u0cae\u0cbe\u0ca1\u0cb2\u0cc1 \u0cac\u0cb0\u0cb2\u0ccd\u0cb2.\u00a0", "7. \u0ca7\u0ccd\u0cb5\u0ca8\u0cbf \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0ca8\u0cbf\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0ca8\u0cbe\u0ca8\u0cc1 \u0cae\u0cc2\u0cb2\u0ca4\u0c83 \u0ca8\u0cc3\u0ca4\u0ccd\u0caf\u0c95\u0cb2\u0cbe\u0cb5\u0cbf\u0ca6\u0cc6. \u0c9a\u0cbf\u0c95\u0ccd\u0c95\u0cb5\u0cb3\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cc1\u0cb5 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca4\u0ccd\u0ca4\u0cc1. \u00a0\u0c95\u0cbe\u0cb2\u0cc7\u0c9c\u0ccd\u200c \u0c93\u0ca6\u0cc1\u0cb5 \u0cb5\u0cc7\u0cb3\u0cc6\u0c97\u0cbe\u0c97\u0cb2\u0cc7 \u0ca8\u0cbe\u0ca8\u0cc1 \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf, \u0cae\u0cb0\u0cbe\u0ca0\u0cbf \u0cad\u0cbe\u0cb7\u0cc6\u0c97\u0cb3 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0ca7\u0ccd\u0cb5\u0ca8\u0cbf \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cc3\u0ca4\u0ccd\u0caf \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c97\u0cb3\u0ca8\u0ccd\u0ca8\u0cc2 \u0c95\u0cc2\u0ca1 \u0c95\u0cc6\u0cc2\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc6. \u0c88\u0c97 \u0c95\u0ca8\u0ccd\u0ca8\u0ca1, \u0ca4\u0cc6\u0cb2\u0cc1\u0c97\u0cc1, \u0cae\u0cb2\u0caf\u0cbe\u0cb3\u0c82, \u0cb9\u0cbf\u0c82\u0ca6\u0cbf, \u0ca4\u0cae\u0cbf\u0cb3\u0cc1 \u0cad\u0cbe\u0cb7\u0cc6\u0c97\u0cb3 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca6\u0cc0\u0caa\u0cbf\u0c95\u0cbe \u0caa\u0ca1\u0cc1\u0c95\u0ccb\u0ca3\u0cc6, \u0c86\u0cb2\u0cbf\u0caf\u0cbe \u0cad\u0c9f\u0ccd\u200c \u0cae\u0cc1\u0c82\u0ca4\u0cbe\u0ca6 \u0c9f\u0cbe\u0caa\u0ccd\u200c \u0cb9\u0cbf\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3 \u0c9c\u0cbe\u0cb9\u0cc0\u0cb0\u0cbe\u0ca4\u0cbf\u0c97\u0cc2 \u0ca1\u0cac\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "8. \u0ca8\u0cc0\u0cb5\u0cc2 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0cb0\u0cc2\u0caa\u0ca6\u0cb0\u0ccd\u0cb6\u0cbf\u0caf\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf \u0c85\u0cb2\u0ccd\u0cb5\u0cbe?\u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0ccd\u0ca4\u0cbe \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cbe\u0c97 \u0c95\u0cc6\u0cb2 \u0c89\u0ca4\u0ccd\u0caa\u0ca8\u0ccd\u0ca8\u0c97\u0cb3\u0cc1 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cc0\u0cb5\u0cc7 \u0cb0\u0cc2\u0caa\u0ca6\u0cb0\u0ccd\u0cb6\u0cbf\u0caf\u0cbe\u0c97\u0cbf \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cb0\u0cc1. \u0c87\u0ca6\u0cc2 \u0c92\u0c82\u0ca6\u0cc1 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0ccb\u0ca3 \u0c85\u0c82\u0ca4 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0cb5\u0cc6\u0cc2\u0ca1\u0cbe\u0cab\u0ccb\u0ca8\u0ccd\u200c, \u0c95\u0c82\u0cab\u200c\u0cb0\u0ccd\u0c9f\u0ccd\u200c \u0cab\u0ccd\u0caf\u0cbe\u0cac\u0ccd\u0cb0\u0cbf\u0c95\u0ccd\u200c \u0c95\u0c82\u0ca1\u0cc0\u0cb7\u0ca8\u0cb0\u0ccd\u200c, \u0cb8\u0cab\u0ccd\u00ec \u0c8e\u0c95\u0ccd\u0cb8\u0cc6\u0cb2\u0ccd\u200c, \u0c97\u0ccb\u0ca6\u0ccd\u0cb0\u0cc6\u0c9c\u0ccd\u200c \u0c89\u0ca4\u0ccd\u0caa\u0ca8\u0ccd\u0ca8\u0c97\u0cb3 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cb9\u0cbf\u0c82\u0ca6\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc6.\u00a0", "9. \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0c95\u0c82\u0ca0\u0ca6\u0cbe\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf?\u0c92\u0c82\u0ca6\u0cc1 \u0c95\u0cbe\u0c95\u0ca4\u0cbe\u0cb3\u0cc0\u0caf \u0c98\u0c9f\u0ca8\u0cc6 \u0cb9\u0cc7\u0cb3\u0ccd\u0ca4\u0cc0\u0ca8\u0cbf. \u0ca7\u0cc2\u0cae\u0ccd\u200c-2 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca4\u0cc6\u0cb2\u0cc1\u0c97\u0cbf\u0c97\u0cc6 \u0ca1\u0cac\u0ccd\u200c \u0cae\u0cbe\u0ca1\u0cb2\u0cc1 \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0ca7\u0ccd\u0cb5\u0ca8\u0cbf \u0c95\u0cb2\u0cbe\u0cb5\u0cbf\u0ca6\u0cb0\u0ca8\u0ccd\u0ca8\u0cc1 \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6 \u0c95\u0cb0\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1, \u0cb5\u0cbf\u0c9c\u0caf\u0ccd\u200c \u0c87\u0cac\u0ccd\u0cac\u0cb0\u0cc2 \u0cb9\u0ccb\u0ca6\u0cc6\u0cb5\u0cc1. \u0ca8\u0cbe\u0ca8\u0cc1 \u0c90\u0cb6\u0ccd\u0cb5\u0cb0\u0ccd\u0caf\u0cbe \u0cb0\u0cc8\u0c97\u0cc6 \u0ca7\u0ccd\u0cb5\u0ca8\u0cbf \u0c95\u0cc6\u0cc2\u0ca1\u0cb2\u0cc1 \u0c86\u0caf\u0ccd\u0c95\u0cc6 \u0c86\u0ca6\u0cc6. \u0cb5\u0cbf\u0c9c\u0caf\u0ccd\u200c, \u0c85\u0cad\u0cbf\u0cb7\u0cc7\u0c95\u0ccd\u200c \u0cac\u0c9a\u0ccd\u0c9a\u0ca8\u0ccd\u200c\u0c97\u0cc6 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0cb2\u0cc1 \u0c86\u0caf\u0ccd\u0c95\u0cc6 \u0c86\u0ca6\u0cb0\u0cc1. \u0c95\u0cc6\u0cb2\u0cb5\u0cc7 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cbf\u0cac\u0ccd\u0cac\u0cb0\u0cc2 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0cb8\u0cc1\u0ca6\u0ccd\u0ca6\u0cbf \u0cb9\u0cca\u0cb0\u0cac\u0c82\u0ca4\u0cc1. \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0c9c\u0cc6\u0cc2\u0ca4\u0cc6 \u0cb9\u0cb2\u0cb5\u0cbe\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0ca7\u0ccd\u0cb5\u0ca8\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0ca8\u0ca8\u0ccd\u0ca8 \u0caa\u0ccd\u0cb0\u0cae\u0cc1\u0c96 \u0c86\u0caf\u0ccd\u0c95\u0cc6 \u0c86\u0c97\u0cb2\u0cbf\u0cb2\u0ccd\u0cb2.\u00a0", "10. \u0ca8\u0cbf\u0cae\u0c97\u0cc6 \u0c8e\u0cb7\u0ccd\u0c9f\u0cc1 \u0cad\u0cbe\u0cb7\u0cc6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cb5\u0cc6?\u0c95\u0ca8\u0ccd\u0ca8\u0ca1, \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf, \u0cae\u0cb0\u0cbe\u0ca0\u0cbf, \u0c87\u0c82\u0c97\u0ccd\u0cb2\u0cbf\u0cb7\u0ccd\u200c, \u0ca4\u0cae\u0cbf\u0cb3\u0cc1 \u0c87\u0cb7\u0ccd\u0c9f\u0cc2 \u0cad\u0cbe\u0cb7\u0cc6\u0c97\u0cb3\u0ca8\u0ccd\u0ca8\u0cc2 \u0cb8\u0cb0\u0cbe\u0c97\u0cb5\u0cbe\u0c97\u0cbf \u0cae\u0cbe\u0ca4\u0cbe\u0ca1\u0ccd\u0ca4\u0cc0\u0ca8\u0cbf.\u00a011. \u0c85\u0cb5\u0cb0\u0cc1 \u0cb9\u0cbe\u0ca1\u0cbf\u0cb0\u0cc1\u0cb5 \u0cb9\u0cbe\u0ca1\u0cc1\u0c97\u0cb3\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cab\u0cc7\u0cb5\u0cb0\u0cc6\u0c9f\u0ccd\u200c \u0cb9\u0cbe\u0ca1\u0cc1\u0c97\u0cb3\u0cc1 \u0caf\u0cbe\u0cb5\u0cc1?\u0c97\u0cc6\u0cc2\u0c82\u0cac\u0cc6 \u0cb9\u0cc7\u0cb3\u0cc1\u0ca4\u0cc8\u0ca4\u0cc6, \u0c85\u0ca8\u0cbf\u0ca4\u0cbe \u0c93 \u0c85\u0ca8\u0cbf\u0ca4\u0cbe...", "12. \u0ca8\u0cbf\u0cae\u0ccd\u0cae \u0c87\u0ca4\u0cb0\u0cc6 \u0cb9\u0cb5\u0ccd\u0caf\u0cbe\u0cb8\u0c97\u0cb3\u0cc1 \u0c8f\u0ca8\u0cc1?\u00a0\u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0caf \u0cb5\u0ccd\u0caf\u0c95\u0ccd\u0ca4\u0cbf. \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0cb0\u0cc1\u0cb5\u0cb5\u0cb3\u0cc7 \u0c85\u0cb2\u0ccd\u0cb2. \u0cb8\u0cbe\u0cb9\u0cb8 \u0c95\u0ccd\u0cb0\u0cc0\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0caa\u0cbe\u0cb2\u0ccd\u0c97\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbf\u0cae\u0cbe\u0cb2\u0caf\u0c95\u0ccd\u0c95\u0cc6 \u0c9f\u0ccd\u0cb0\u0cc6\u0c95\u0ccd\u0c95\u0cbf\u0c82\u0c97\u0ccd\u200c \u0cb9\u0ccb\u0c97\u0ccd\u0ca4\u0cbf\u00e0\u0ca8\u0cbf, \u0cb8\u0ccd\u0c95\u0cc2\u0cac\u0cbe \u0ca1\u0cc8\u0cb5\u0cbf\u0c82\u0c97\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0cae\u0c97\u0cb3 \u0c9c\u0cc6\u0cc2\u0ca4\u0cc6 \u0ca8\u0cbe\u0ca8\u0cc2 \u0cb5\u0cc6\u0cb8\u0ccd\u0c9f\u0ccd\u0cb0\u0ca8\u0ccd\u200c \u0cb8\u0c82\u0c97\u0cc0\u0ca4 \u0c95\u0cb2\u0cbf\u0ca4\u0cbe \u0c87\u0ca6\u0ccd\u0ca6\u0cc7\u0ca8\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c88\u0c97\u0cb2\u0cc2 \u0ca8\u0cbe\u0ca8\u0cc1 \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cc7\u0ca8\u0cc6.\u00a0", "\u0cb5\u0cbf\u0c9c\u0caf\u0ccd\u200c \u0cae\u0ca8\u0cc6\u0caf\u0cb5\u0cb0\u0cc1 \u0cb9\u0cc6\u0ca6\u0cb0\u0cbf\u0ca6\u0ccd\u0cb0\u0cc1:\u00a0\u0caa\u0cb0\u0cbf\u0c9a\u0caf\u0cb5\u0cbe\u0ca6 \u0cae\u0cc7\u0cb2\u0cc6 \u0cb5\u0cbf\u0c9c\u0caf\u0ccd\u200c \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0cac\u0cbe\u0cb0\u0cbf \u0cb9\u0cca\u0cb0\u0c97\u0cc6 \u0c95\u0cbe\u0cab\u0cbf, \u0c8a\u0c9f \u0c85\u0c82\u0ca4\u0cc6\u0cb2\u0ccd\u0cb2\u0cbe \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf\u0ca6\u0ccd\u0cb0\u0cc1. 1997\u0cb0\u0cb2\u0ccd\u0cb2\u0cbf \u0cb9\u0cc1\u0ca1\u0cc1\u0c97, \u0cb9\u0cc1\u0ca1\u0cc1\u0c97\u0cbf \u0cb9\u0cca\u0cb0\u0c97\u0cc6 \u0cad\u0cc7\u0c9f\u0cbf\u0caf\u0cbe\u0c97\u0cc1\u0cb5\u0cc1\u0ca6\u0cc1 \u0c85\u0cb7\u0ccd\u0c9f\u0cc1 \u0cb8\u0cc1\u0cb2\u0cad\u0ca6 \u0cae\u0cbe\u0ca4\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0caa\u0ccd\u0cb0\u0ca4\u0cc0 \u0cac\u0cbe\u0cb0\u0cbf \u0c86\u0c9a\u0cc6 \u0cb9\u0ccb\u0ca6\u0cbe\u0c97\u0cb2\u0cc2 \u0c85\u0cb5\u0cb0\u0cc1 \u0c8f\u0ca8\u0cc2 \u0cb9\u0cc7\u0cb3\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0cae\u0cc2\u0cb0\u0ca8\u0cc7 \u0cac\u0cbe\u0cb0\u0cbf \u0cac\u0cbe\u0caf\u0cbf \u0ca4\u0cc6\u0cb0\u0cc6\u0ca6\u0cb0\u0cc1. \u0caa\u0ccd\u0cb0\u0caa\u0ccb\u0cb8\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc1. \u0ca8\u0ca8\u0c97\u0cc2 \u0c85\u0cb5\u0cb0 \u0cac\u0c97\u0ccd\u0c97\u0cc6 \u0c86\u0cb8\u0c95\u0ccd\u0ca4\u0cbf \u0c87\u0ca4\u0ccd\u0ca4\u0cc1. \u0c93\u0c95\u0cc6 \u0c85\u0c82\u0ca6\u0cc1\u0cac\u0cbf\u0c9f\u0ccd\u0c9f\u0cc6. \u0ca4\u0cae\u0cbe\u0cb7\u0cc6 \u0c8e\u0c82\u0ca6\u0cb0\u0cc6 \u0cb5\u0cbf\u0c9c\u0caf\u0ccd\u200c \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc6 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf \u0ca8\u0cae\u0ccd\u0cae \u0cb2\u0cb5\u0ccd\u200c \u0cb8\u0ccd\u0c9f\u0ccb\u0cb0\u0cbf \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0ca6\u0cbe\u0c97 \u0c85\u0cb5\u0cb0\u0cbf\u0c97\u0cc6 \u0cad\u0caf \u0c86\u0caf\u0ccd\u0ca4\u0c82\u0ca4\u0cc6. \"\u0cae\u0c97 \u0c8f\u0ca8\u0ccb \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0c82\u0ca4 \u0cae\u0cc1\u0c82\u0cac\u0cc8\u0c97\u0cc6 \u0cb9\u0ccb\u0ca6. \u0ca4\u0cbf\u0c82\u0c97\u0cb3 \u0c92\u0cb3\u0c97\u0cc7 \u0ca8\u0cbe\u0ca8\u0cc1 \u0c92\u0c82\u0ca6\u0cc1 \u0cb9\u0cc1\u0ca1\u0cc1\u0c97\u0cbf\u0caf\u0ca8\u0ccd\u0ca8\u0cc1 \u0c87\u0cb7\u0ccd\u0c9f \u0caa\u0ca1\u0ccd\u0ca4\u0cbf\u0ca6\u0cc0\u0ca8\u0cbf \u0c85\u0c82\u0ca4\u0cbf\u0ca6\u0cbe\u0ca8\u0cb2\u0ccd\u0cb2, \u0c87\u0cb5\u0ca8 \u0cad\u0cb5\u0cbf\u0cb7\u0ccd\u0caf\u0ca6 \u0c95\u0ca5\u0cc6 \u0c8f\u0ca8\u0cc1?' \u0c85\u0c82\u0ca4 \u0c95\u0c82\u0c97\u0cbe\u0cb2\u0cbe\u0ca6\u0cb0\u0c82\u0ca4\u0cc6. \u0c95\u0ca1\u0cc6\u0c97\u0cc6 \u0c87\u0cac\u0ccd\u0cac\u0cb0 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc2 \u0ca8\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf \u0c92\u0caa\u0ccd\u0caa\u0cbf\u0c97\u0cc6\u0caf\u0cbe\u0c97\u0cbf 2000\u0ca6\u0cb2\u0ccd\u0cb2\u0cbf \u0ca8\u0cbe\u0cb5\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0ccd\u0cb5\u0cbf.\u00a0", "\u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0ca4\u0cc6, \u0c93\u0cb0\u0c97\u0cbf\u0ca4\u0ccd\u0ca4\u0cbf \u0ca4\u0cc6\u0cb2\u0cc1\u0c97\u0cc1 \u0c95\u0cb2\u0cbf\u0ca4\u0ccd\u0cb0\u0cc1!:\u00a0\u0ca8\u0cae\u0ccd\u0cae\u0ca6\u0cc1 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf\u0cb0\u0cc1\u0cb5 \u0ca4\u0cc6\u0cb2\u0cc1\u0c97\u0cc1 \u0cad\u0cbe\u0cb7\u0cbf\u0c95 \u0c95\u0cc1\u0c9f\u0cc1\u0c82\u0cac. \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cb9\u0cca\u0cb8\u0ca4\u0cb0\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0\u0cc2 \u0ca8\u0cae\u0ccd\u0cae \u0ca8\u0cae\u0ccd\u0cae \u0c95\u0cc6\u0cb2\u0cb8\u0c97\u0cb3\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0cb5\u0cbf. \u0cb5\u0cbf\u0c9c\u0caf\u0ccd\u200c\u0c97\u0cc6 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0cb8\u0cc1\u0cb5\u0cb7\u0ccd\u0c9f\u0cc1 \u0cb8\u0cae\u0caf \u0c87\u0cb0\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0cae\u0c97\u0cc6 \u0ca4\u0ccb\u0c9a\u0cbf\u0ca6 \u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0cb5\u0cbf. \u0cb5\u0cbf\u0c9c\u0caf\u0ccd\u200c \u0cae\u0ca4\u0ccd\u0ca4\u0cc1 \u0c85\u0cb5\u0cb0 \u0c85\u0caa\u0ccd\u0caa-\u0c85\u0cae\u0ccd\u0cae\u0ca8\u0cbf\u0c97\u0cc6 \u0ca4\u0cc6\u0cb2\u0cc1\u0c97\u0cc1 \u0cb8\u0ccd\u0cb5\u0cb2\u0ccd\u0caa \u0cae\u0c9f\u0ccd\u0c9f\u0cbf\u0c97\u0cc6 \u0cac\u0cb0\u0ccd\u0ca4\u0cbe \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0c93\u0cb0\u0c97\u0cbf\u0ca4\u0ccd\u0ca4\u0cbf\u0c97\u0cc6 \u0c95\u0ca8\u0ccd\u0ca8\u0ca1 \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0cad\u0cbe\u0cb7\u0cc6 \u0cac\u0cb0\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cb2\u0cc1 \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0caf\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1 \u0c95\u0cb2\u0cbf\u0caf\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cc6. \u0c85\u0cb5\u0cb0\u0cc1 \u0ca8\u0ca8\u0c97\u0cbe\u0c97\u0cbf \u0ca4\u0cc6\u0cb2\u0cc1\u0c97\u0cc1 \u0c95\u0cb2\u0cbf\u0caf\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cb0\u0cc1. \u0c95\u0ca1\u0cc6\u0c97\u0cc6 \u0c87\u0cac\u0ccd\u0cac\u0cb0\u0cc2 \u0c95\u0ca8\u0ccd\u0ca8\u0ca1, \u0ca4\u0cc6\u0cb2\u0cc1\u0c97\u0cc1 \u0cae\u0cbf\u0c95\u0ccd\u0cb8\u0ccd\u200c \u0cae\u0cbe\u0ca1\u0cbf \u0ca8\u0cae\u0ccd\u0cae\u0ca6\u0cc7 \u0c92\u0c82\u0ca6\u0cc1 \u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0ca6\u0cbf\u0ca8\u0caa\u0cc2\u0cb0\u0ccd\u0ca4\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0cb5\u0cbf. \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc6\u0cb2\u0ccd\u0cb2\u0cbe \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1 \u0caf\u0cbe\u0cb5\u0cbe\u0c97 \u0c95\u0cb2\u0cbf\u0ca4\u0cc6 \u0c8e\u0c82\u0cac\u0cc1\u0ca6\u0cc7 \u0ca8\u0ca8\u0c97\u0cc6 \u0ca4\u0cbf\u0cb3\u0cbf\u0caf\u0cb2\u0cbf\u0cb2\u0ccd\u0cb2. \u0c88\u0c97 \u0c87\u0cb7\u0ccd\u0c9f\u0cc1 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "\u0cb5\u0cbf\u0c9c\u0caf\u0ccd\u200c \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2:\u00a0\u0cb5\u0cbf\u0c9c\u0caf\u0ccd\u200c\u0c97\u0cc6 \u0c88 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c9c\u0ca8\u0caa\u0ccd\u0cb0\u0cbf\u0caf\u0ca4\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0c85\u0c82\u0ca6\u0cbe\u0c9c\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c87\u0cb5\u0ca4\u0ccd\u0ca4\u0cc1 \u0c85\u0cb5\u0cb0\u0cc1 \u0c8f\u0cb0\u0cbf\u0cb0\u0cc1\u0cb5 \u0c8e\u0ca4\u0ccd\u0ca4\u0cb0\u0ca6 \u0cac\u0c97\u0ccd\u0c97\u0cc6 \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cc2 \u0c87\u0cb2\u0ccd\u0cb2. \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0c89\u0ca6\u0ccd\u0caf\u0cae\u0c95\u0ccd\u0c95\u0cc6 \u0cb5\u0cbf\u0c9c\u0caf\u0ccd\u200c \u0c95\u0cbe\u0cb2\u0cbf\u0c9f\u0ccd\u0c9f\u0cbe\u0c97\u0cb2\u0cc7 \u0c85\u0cb5\u0cb0\u0cb2\u0ccd\u0cb2\u0cbf\u0ca6\u0ccd\u0ca6 \u0cb8\u0ccd\u0caa\u0cbe\u0cb0\u0ccd\u0c95\u0ccd\u200c \u0c85\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c97\u0cae\u0ca8\u0cbf\u0cb8\u0cbf\u0ca6\u0ccd\u0ca6\u0cc6. \u0cac\u0cb9\u0cc1\u0ca4\u0cc7\u0c95 \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cac\u0cbe\u0cb2 \u0c95\u0cb2\u0cbe\u0cb5\u0cbf\u0ca6\u0cb0\u0cbe\u0c97\u0cbf \u0c89\u0ca6\u0ccd\u0caf\u0cae\u0ca6\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0caf\u0cc2\u0cb0\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0cb5\u0cbf\u0c9c\u0caf\u0ccd\u200c \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0ca1\u0cb5\u0cbe\u0c97\u0cbf \u0c89\u0ca6\u0ccd\u0caf\u0cae\u0c95\u0ccd\u0c95\u0cc6 \u0c95\u0cbe\u0cb2\u0cbf\u0c9f\u0ccd\u0c9f\u0cc1 \u0caf\u0cb6\u0cb8\u0ccd\u0cb5\u0cc0 \u0c95\u0cb2\u0cbe\u0cb5\u0cbf\u0ca6\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0cad\u0cb0\u0cb5\u0cb8\u0cc6 \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0caf\u0ccb\u0c9a\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2.\u00a0", "* \u0cb5\u0cbf\u0c9c\u0caf\u0ccd\u200c, \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cbe\u0cb0\u0cc6* \u0c85\u0cb5\u0ccd\u0cb0\u0cc1 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0cab\u0cc7\u0cae\u0cb8\u0ccd\u200c \u0c86\u0c97\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ccd\u0cb2\u0cbf\u0cb2\u0ccd\u0cb2* \u0c85\u0cb5\u0ccd\u0cb0\u0cc1 \u0cad\u0cbe\u0cb5\u0ca8\u0cbe\u0c9c\u0cc0\u0cb5\u0cbf", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cac\u0cca\u0c82\u0cac\u0cc6 \u0cb9\u0cc7\u0cb3\u0cc1\u0ca4\u0cc8\u0ca4\u0cc6..."},
{"url": "https://www.udayavani.com/kannada/news/women/287196/the-story-of-the-stage-heroine", "content": ["\u0cb8\u0cb0\u0ccb\u0c9c\u0cbe \u0cb9\u0cc6\u0c97\u0ca1\u0cc6! \u0cb0\u0c82\u0c97\u0cbe\u0cb8\u0c95\u0ccd\u0ca4\u0cb0\u0cbf\u0c97\u0cc6 \u0caa\u0cb0\u0cbf\u0c9a\u0cbf\u0ca4 \u0cb9\u0cc6\u0cb8\u0cb0\u0cc1. \u0c95\u0cb2\u0cbe\u0cb5\u0cbf\u0ca6\u0cc6, \u0ca8\u0cbe\u0c9f\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf, \u0cb5\u0cb8\u0ccd\u0ca4\u0ccd\u0cb0\u0cb5\u0cbf\u0ca8\u0ccd\u0caf\u0cbe\u0cb8\u0c95\u0cbf. \u0cb0\u0c82\u0c97\u0cad\u0cc2\u0cae\u0cbf \u0c95\u0cb2\u0cbe\u0cb5\u0cbf\u0ca6, \u0cb8\u0cbf\u0ca8\u0cbf\u0cae\u0cbe \u0ca8\u0c9f \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c\u0cb0 \u0caa\u0ca4\u0ccd\u0ca8\u0cbf. \u0ca8\u0c9f\u0cbf\u0caf\u0cbe\u0c97\u0cbf, \u0cb9\u0cbe\u0ca1\u0cc1\u0c97\u0cbe\u0cb0\u0ccd\u0ca4\u0cbf\u0caf\u0cbe\u0c97\u0cbf \u0caa\u0ccd\u0cb0\u0cb8\u0cbf\u0ca6\u0ccd\u0ca7\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca6\u0cbf\u0cb6\u0cbe \u0cb0\u0cae\u0cc7\u0cb6\u0ccd\u200c, \u0c87\u0cb5\u0cb0 \u0cae\u0c97\u0cb3\u0cc1. \u0cb6\u0cbf\u0cb0\u0cb8\u0cbf \u0cac\u0cb3\u0cbf\u0caf \u0cb9\u0cb3\u0cc7 \u0c95\u0cbe\u0cae\u0c97\u0ccb\u0ca1\u0cc1 \u0c8e\u0c82\u0cac \u0caa\u0cc1\u0c9f\u0ccd\u0c9f \u0c97\u0ccd\u0cb0\u0cbe\u0cae\u0ca6\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf, \u0ca8\u0c9f\u0ca8\u0cc6 \u0c97\u0cc0\u0cb3\u0cc1 \u0cb9\u0cbf\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0cc0\u0ca8\u0cbe\u0cb8\u0c82\u0ca8\u0cb2\u0ccd\u0cb2\u0cbf \u0ca8\u0cbe\u0c9f\u0c95 \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6\u0cb5\u0cb0\u0cc1. 30 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0cae\u0cc8\u0cb8\u0cc2\u0cb0\u0cbf\u0ca8 \u0cb0\u0c82\u0c97\u0cbe\u0caf\u0ca3\u0ca6\u0cb2\u0ccd\u0cb2\u0cbf \u0ca8\u0c9f\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cbe\u0c97\u0cbf \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c \u0ca6\u0c82\u0caa\u0ca4\u0cbf \u0cac\u0ca1\u0ca4\u0ca8 \u0c97\u0cc6\u0ca6\u0ccd\u0ca6 \u0c95\u0ca4\u0cc6\u0caf\u0cc7 \u0cb0\u0ccb\u0c9a\u0c95...", "* \u0caa\u0cc1\u0c9f\u0ccd\u0c9f \u0cb9\u0cb3\u0ccd\u0cb3\u0cbf\u0caf\u0cb5\u0cb0\u0cbe\u0ca6 \u0ca8\u0cc0\u0cb5\u0cc1 \u0ca8\u0cbe\u0c9f\u0c95 \u0c95\u0cb2\u0cbf\u0caf\u0cc1\u0cb5 \u0cae\u0ca8\u0cb8\u0ccd\u0cb8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?\u0cac\u0cbe\u0cb2\u0ccd\u0caf\u0ca6\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0c95\u0cb2\u0cc6\u0caf\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c86\u0cb8\u0c95\u0ccd\u0ca4\u0cbf. \u0c97\u0cc6\u0cb3\u0ca4\u0cbf\u0caf\u0cb0 \u0c9c\u0cc6\u0cc2\u0ca4\u0cc6 \u0cae\u0cc2\u0c95\u0cbe\u0cad\u0cbf\u0ca8\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6 \u0caf\u0c95\u0ccd\u0cb7\u0c97\u0cbe\u0ca8 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. 9\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \"\u0c85\u0cae\u0cb0\u0cb6\u0cbf\u0cb2\u0ccd\u0caa\u0cbf \u0c9c\u0c95\u0ca3\u0cbe\u0c9a\u0cbe\u0cb0\u0cbf' \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0ccd\u0ca6\u0cc6. \u0c86\u0c97 \u0ca8\u0ca8\u0c97\u0cc2 \u0c85\u0cad\u0cbf\u0ca8\u0caf\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0c86\u0cb8\u0c95\u0ccd\u0ca4\u0cbf \u0cac\u0c82\u0ca4\u0cc1. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c95\u0cc6\u0c9f\u0ccd\u0c9f \u0cac\u0ca1\u0ca4\u0ca8. 10\u0ca8\u0cc7 \u0ca4\u0cb0\u0c97\u0ca4\u0cbf\u0c97\u0cc7 \u0c93\u0ca6\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cac\u0cc7\u0c95\u0cbe\u0caf\u0cbf\u0ca4\u0cc1. \u0cb9\u0cbf\u0c82\u0ca6\u0cc2\u0cb8\u0ccd\u0ca4\u0cbe\u0ca8\u0cbf \u0cb8\u0c82\u0c97\u0cc0\u0ca4 \u0c95\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0ccd\u0ca6\u0cc6. \u0caa\u0ca4\u0ccd\u0cb0\u0cbf\u0c95\u0cc6\u0caf\u0cca\u0c82\u0ca6\u0cb0\u0cb2\u0ccd\u0cb2\u0cbf, \u0ca8\u0cc0\u0ca8\u0cbe\u0cb8\u0c82\u0ca8\u0cb2\u0ccd\u0cb2\u0cbf 1 \u0cb5\u0cb0\u0ccd\u0cb7 \u0ca8\u0cbe\u0c9f\u0c95 \u0ca4\u0cb0\u0cac\u0cc7\u0ca4\u0cbf \u0ca8\u0cc0\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0c9c\u0cbe\u0cb9\u0cc0\u0cb0\u0cbe\u0ca4\u0cc1 \u0ca8\u0ccb\u0ca1\u0cbf\u0ca6\u0cc6. \u0c86\u0c97 \u0cae\u0ca4\u0ccd\u0ca4\u0cc6, \u0c85\u0cad\u0cbf\u0ca8\u0caf\u0ca6 \u0c95\u0ca1\u0cc6 \u0cb9\u0cca\u0cb0\u0cb3\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0cb9\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cbf\u0ca4\u0cc1. \u0ca8\u0cc0\u0ca8\u0cbe\u0cb8\u0c82\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cc7\u0cb6 \u0caa\u0ca1\u0cc6\u0ca6\u0cc6.\u00a0", "* \u0ca8\u0cbe\u0c9f\u0c95 \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0c82\u0ca6\u0cbe\u0c97 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0cb8\u0cbf\u0c95\u0ccd\u0c95\u0cbf\u0ca4\u0cbe?\u0c85\u0caa\u0ccd\u0caa \u0ca4\u0cc0\u0cb0\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0cbe\u0cb5\u0cc1 10 \u0c9c\u0ca8 \u0cae\u0c95\u0ccd\u0c95\u0cb3\u0cc1. \u0c87\u0ca1\u0cc0 \u0ca6\u0cbf\u0ca8 \u0c92\u0c82\u0ca6\u0cc7 \u0cb9\u0cca\u0ca4\u0ccd\u0ca4\u0cc1 \u0c8a\u0c9f \u0cae\u0cbe\u0ca1\u0cc1\u0cb5\u0c82\u0ca5 \u0cb8\u0ccd\u0ca5\u0cbf\u0ca4\u0cbf. \u0caa\u0cbe\u0caa, \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c97\u0c82\u0ca1\u0cc1 \u0cb8\u0cbf\u0c95\u0ccd\u0c95\u0cb0\u0cc6, \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cbf \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca4\u0cb5\u0c95 \u0c85\u0cae\u0ccd\u0cae\u0ca8\u0cbf\u0c97\u0cc6. \u0cae\u0cca\u0ca6\u0cb2\u0cbf\u0c97\u0cc6 \u0cac\u0cc7\u0ca1\u0cb5\u0cc6\u0c82\u0ca6\u0cc7 \u0cb9\u0ca0 \u0cb9\u0cbf\u0ca1\u0cbf\u0ca6\u0cbf\u0ca6\u0ccd\u0ca6\u0cb3\u0cc1. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 2\u0ca8\u0cc7 \u0c85\u0c95\u0ccd\u0c95 \u0cb8\u0cc1\u0cb6\u0cc0\u0cb2, \u0c85\u0cae\u0ccd\u0cae\u0ca8\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0cb8\u0cbf \u0ca8\u0cc0\u0ca8\u0cbe\u0cb8\u0c82\u0c97\u0cc6 \u0c85\u0cb0\u0ccd\u0c9c\u0cbf \u0ca4\u0cc1\u0c82\u0cac\u0cbf\u0cb8\u0cbf\u0ca6\u0cb3\u0cc1.\u00a0", "* \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c \u0c85\u0cb5\u0cb0 \u0caa\u0cb0\u0cbf\u0c9a\u0caf \u0c86\u0c97\u0cbf\u0ca6\u0ccd\u0cb9\u0cc7\u0c97\u0cc6?\u0ca8\u0cc0\u0ca8\u0cbe\u0cb8\u0c82\u0ca8\u0cb2\u0ccd\u0cb2\u0cbf \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0caf\u0cc1\u0cb5\u0cbe\u0c97 \u0cb0\u0cae\u0cc7\u0cb6\u0ccd\u200c, \u0ca8\u0cc0\u0ca8\u0cbe\u0cb8\u0c82 \u0ca4\u0cbf\u0cb0\u0cc1\u0c97\u0cbe\u0c9f\u0ca6\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cb0\u0cc1. \u0ca8\u0cae\u0c97\u0cc6 \u0caa\u0ccd\u0cb0\u0ca4\u0cbf\u0ca8\u0cbf\u0ca4\u0ccd\u0caf \u0cac\u0cc6\u0cb3\u0c97\u0ccd\u0c97\u0cc6 \u0caf\u0ccb\u0c97 \u0c95\u0cb2\u0cbf\u0c95\u0cc6 \u0c87\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0cb0\u0cae\u0cc7\u0cb6\u0ccd\u200c \u0caf\u0ccb\u0c97 \u0c95\u0cb2\u0cbf\u0cb8\u0cb2\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cc1 \u0c86\u0c97 \u0cad\u0cbe\u0cb0\u0cc0 \u0ca8\u0cbe\u0c9a\u0cbf\u0c95\u0cc6 \u0cb8\u0ccd\u0cb5\u0cad\u0cbe\u0cb5\u0ca6 \u0cb9\u0cc1\u0ca1\u0cc1\u0c97. \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cbf\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0cac\u0cc7\u0c95\u0cbe\u0ca6\u0cb0\u0cc6 \u0ca8\u0cbe\u0c9a\u0cbf\u0c95\u0cc6\u0cc2\u0c82\u0ca1\u0cc1, \u0ca8\u0cae\u0ccd\u0cae \u0cb8\u0cc0\u0ca8\u0cbf\u0caf\u0cb0\u0ccd\u200c \u0c92\u0cac\u0ccd\u0cac\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1, \"\u0c87\u0cb5\u0cb0\u0cbf\u0c97\u0cc6 \u0cb8\u0ccd\u0cb5\u0cb2\u0ccd\u0caa \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0cae\u0ccd\u0cae\u0cbe' \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0c97\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0c97\u0cc1 \u0cac\u0cb0\u0ccd\u0ca4\u0cbe \u0c87\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0ca8\u0cc0\u0ca8\u0cbe\u0cb8\u0c82\u0ca8\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0ca4\u0cbf\u0cb0\u0cc1\u0c97\u0cbe\u0c9f \u0cae\u0cc1\u0c97\u0cbf\u0cb8\u0cbf 1989\u0c95\u0ccd\u0c95\u0cc6 \u0cb0\u0c82\u0c97\u0cbe\u0caf\u0ca3\u0c95\u0ccd\u0c95\u0cc6 \u0cac\u0c82\u0ca6\u0cc6. \u0cb0\u0cae\u0cc7\u0cb6\u0ccd\u200c \u0c95\u0cc2\u0ca1\u0cbe \u0ca8\u0cc0\u0ca8\u0cbe\u0cb8\u0c82\u0ca8\u0cbf\u0c82\u0ca6 \u0cb0\u0c82\u0c97\u0cbe\u0caf\u0ca3\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0cae\u0ca6\u0cc1\u0cb5\u0cc6\u0caf \u0c92\u0ca4\u0ccd\u0ca4\u0ca1 \u0cb9\u0cc6\u0c9a\u0ccd\u0c9a\u0cbf\u0ca4\u0ccd\u0ca4\u0cc1. \u0ca8\u0ca8\u0c97\u0cc6 \u0ca8\u0c9f\u0ca8\u0cbe \u0cb5\u0cc3\u0ca4\u0ccd\u0ca4\u0cbf\u0caf\u0cb2\u0ccd\u0cb2\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0cb5 \u0cb9\u0cc1\u0c9a\u0ccd\u0c9a\u0cc1 \u0c9c\u0ccb\u0cb0\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc7 \u0ca8\u0cbe\u0ca8\u0cc1 \u0c87\u0ca6\u0cc7 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0cb0\u0cc1\u0cb5\u0cb5\u0cb0\u0ca8\u0ccd\u0ca8\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cbf\u0ca6\u0cc6. \u0c86\u0c97 \u0ca8\u0ca8\u0c97\u0cc6 \u0ca8\u0cc6\u0ca8\u0caa\u0cbe\u0ca6\u0cb5\u0cb0\u0cc7 \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c. \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cc1, \u0caa\u0ccd\u0cb0\u0caa\u0ccb\u0cb8\u0ccd\u200c \u0cae\u0cbe\u0ca1\u0cbf\u0caf\u0cc7\u0cac\u0cbf\u0c9f\u0ccd\u0c9f\u0cc6.", "* \u0c85\u0cb5\u0cb0\u0cc1 \u0cb9\u0cc7\u0c97\u0cc6 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0ca6\u0ccd\u0cb0\u0cc1?\u0cae\u0cca\u0ca6\u0cb2\u0cc1 \u0ca4\u0cbf\u0cb0\u0cb8\u0ccd\u0c95\u0cb0\u0cbf\u0cb8\u0cbf\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0cb9\u0cbf\u0c82\u0c9c\u0cb0\u0cbf\u0c95\u0cc6 \u0c87\u0ca4\u0ccd\u0ca4\u0cc1. \u0c87\u0ca8\u0ccd\u0ca8\u0cc2 \u0cb5\u0cc3\u0ca4\u0ccd\u0ca4\u0cbf\u0caf\u0cb2\u0ccd\u0cb2\u0cbf, \u0cac\u0ca6\u0cc1\u0c95\u0cbf\u0ca8\u0cb2\u0ccd\u0cb2\u0cbf \u0ca8\u0cc6\u0cb2\u0cc6 \u0ca8\u0cbf\u0cb2\u0ccd\u0cb2\u0ca6\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cc1 \u0cb9\u0cc7\u0c97\u0cc6 \u0c8e\u0c82\u0ca6\u0cc1. \u0c95\u0ca1\u0cc6\u0c97\u0cc6 \u0c87\u0cac\u0ccd\u0cac\u0cb0\u0cc2 \u0cb8\u0cb0\u0cb3\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf, \u0cb8\u0cb0\u0cb3\u0cb5\u0cbe\u0c97\u0cbf \u0cac\u0ca6\u0cc1\u0c95\u0cc1\u0cb5\u0cc1\u0ca6\u0cc6\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6\u0cb5\u0cc1. \u0cb0\u0c82\u0c97\u0cbe\u0caf\u0ca3\u0ca6\u0cb2\u0ccd\u0cb2\u0cbf \u0ca8\u0cae\u0c97\u0cc6 4 \u0ca6\u0cbf\u0ca8 \u0cb0\u0c9c\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c86\u0c97 1992 \u0cb8\u0cc6.10\u0cb0\u0c82\u0ca6\u0cc1 \u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cc6\u0cb5\u0cc1. \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cb9\u0cca\u0cb8\u0ca4\u0cb0\u0cb2\u0ccd\u0cb2\u0cbf \u0ca8\u0cae\u0c97\u0cc6 \u0c8f\u0ca8\u0cc7\u0ca8\u0cc2 \u0c85\u0ca8\u0cc1\u0c95\u0cc2\u0cb2\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0c9a\u0cbe\u0caa\u0cc6\u0caf\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc1 \u0cac\u0c82\u0ca6\u0cb5\u0cb0\u0cc1 \u0ca8\u0cbe\u0cb5\u0cc1. \u0ca8\u0cbe\u0cb5\u0cc1 \u0cb8\u0cbe\u0c97\u0cbf \u0cac\u0c82\u0ca6 \u0cb9\u0cbe\u0ca6\u0cbf \u0cac\u0c97\u0ccd\u0c97\u0cc6 \u0cb9\u0cc6\u0cae\u0ccd\u0cae\u0cc6 \u0c87\u0ca6\u0cc6.", "* \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c \u0ca8\u0cbe\u0c9f\u0c95\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cc1\u0ca4\u0ccd\u0ca4\u0cb2\u0cc7 \u0cb8\u0cbf\u0ca8\u0cbf\u0cae\u0cbe, \u0c9f\u0cbf.\u0cb5\u0cbf. \u0ca8\u0c9f\u0cb0\u0cbe\u0c97\u0cbf \u0cac\u0ccd\u0caf\u0cc1\u0cb8\u0cbf \u0c86\u0ca6\u0cb0\u0cc1. \u0ca8\u0cc0\u0cb5\u0cc7\u0c95\u0cc6 \u0cb8\u0cbf\u0ca8\u0cbf\u0cae\u0cbe\u0ca6\u0ca4\u0ccd\u0ca4 \u0cb9\u0cca\u0cb0\u0cb3\u0cb2\u0cbf\u0cb2\u0ccd\u0cb2?\u0cb0\u0c82\u0c97\u0cbe\u0caf\u0ca3 \u0cb8\u0cc7\u0cb0\u0cbf\u0ca6 \u0cae\u0cca\u0ca6\u0cb2 \u0cb5\u0cb0\u0ccd\u0cb7\u0cb5\u0cc7 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0cc1\u0cb0\u0cc7\u0cb6\u0ccd\u200c \u0cb9\u0cc6\u0cac\u0ccd\u0cb3\u0cc0\u0c95\u0cb0\u0ccd\u200c\u0cb0\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0c95\u0ccd\u0c95\u0cc6 \u0c95\u0cb0\u0cc6 \u0cac\u0c82\u0ca4\u0cc1. \u0c86\u0c97 \u0cb0\u0c82\u0c97\u0cbe\u0caf\u0ca3 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0ca6 \u0cac\u0cbf.\u0cb5\u0cbf. \u0c95\u0cbe\u0cb0\u0c82\u0ca4\u0cb0\u0cc1, \u0c86\u0c95\u0cc6 \u0c88\u0c97\u0cb7\u0ccd\u0c9f\u0cc7 \u0c85\u0cad\u0cbf\u0ca8\u0caf \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6. \u0ca8\u0cbe\u0ca8\u0cc1 \u0c95\u0cb3\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1. \u0cac\u0cb3\u0cbf\u0c95 \u0ca8\u0ca8\u0c97\u0cc6 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0 \u0c9a\u0caa\u0ccd\u0caa\u0cbe\u0cb3\u0cc6\u0caf\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0ca8\u0cb8\u0ccd\u0cb8\u0cbe\u0c97\u0cb2\u0cbf\u0cb2\u0ccd\u0cb2. \u0cb9\u0cc0\u0c97\u0cbe\u0c97\u0cbf \u0caf\u0cbe\u0cb5 \u0c85\u0cb5\u0c95\u0cbe\u0cb6\u0cb5\u0ca8\u0ccd\u0ca8\u0cc2 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \u0cb0\u0cae\u0cc7\u0cb6\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cac\u0ccd\u0caf\u0cc1\u0cb8\u0cbf \u0c86\u0ca6 \u0cae\u0cc7\u0cb2\u0cc6 \u0c85\u0cb5\u0ca8\u0cbf\u0c97\u0cc6 \u0cb8\u0ca6\u0cbe \u0cae\u0cc8\u0cb8\u0cc2\u0cb0\u0cc1-\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cae\u0ca7\u0ccd\u0caf \u0c93\u0ca1\u0cbe\u0ca1\u0cc1\u0cb5\u0cc1\u0ca6\u0cc7 \u0c86\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0c97 \u0cae\u0c97\u0cb3\u0cc1 \u0ca4\u0cc1\u0c82\u0cac\u0cbe \u0cb8\u0ca3\u0ccd\u0ca3\u0cb5\u0cb3\u0cc1. \u0c86\u0c95\u0cc6\u0caf \u0cb8\u0c82\u0caa\u0cc2\u0cb0\u0ccd\u0ca3 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cc2 \u0ca8\u0ca8\u0ccd\u0ca8 \u0cae\u0cc7\u0cb2\u0cbf\u0ca4\u0ccd\u0ca4\u0cc1. \u00a0", "* \u0cb0\u0cae\u0cc7\u0cb6\u0ccd\u200c \u0cae\u0cc7\u0cb2\u0cc6 \u0c8e\u0c82\u0ca6\u0cbe\u0ca6\u0cb0\u0cc2 \u0c95\u0ccb\u0caa \u0cac\u0c82\u0ca6\u0cbf\u0ca4\u0ccd\u0ca4\u0cbe?\u0caf\u0cbe\u0cb5\u0cc1\u0ca6\u0ccb \u0c92\u0c82\u0ca6\u0cc1 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c85\u0cb5\u0cb0\u0cc1 \u0cae\u0cc0\u0cb8\u0cc6 \u0cac\u0ccb\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0cac\u0c82\u0ca6\u0cbf\u0ca4\u0ccd\u0ca4\u0cc1...!\u00a0", "* \u0ca8\u0c9f\u0ca8 \u0c8e\u0c82\u0cac \u0ca6\u0cc6\u0cc2\u0ca1\u0ccd\u0ca1 \u0cb8\u0c82\u0cb8\u0ccd\u0ca5\u0cc6\u0caf\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0cac\u0c97\u0ccd\u0c97\u0cc6 \u0ca8\u0cbf\u0cae\u0c97\u0cc6 \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6?\"\u0ca8\u0c9f\u0ca8' \u0ca8\u0ccb\u0ca1\u0cbf\u0ca6\u0cbe\u0c97\u0cb2\u0cc6\u0cb2\u0ccd\u0cb2\u0cbe \u0ca8\u0ca8\u0c97\u0cc6 \u0cb5\u0cbf\u0cb8\u0ccd\u0cae\u0caf \u0c85\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb5\u0cb0\u0cc1 \u0cb8\u0c82\u0cb8\u0ccd\u0ca5\u0cc6 \u0c95\u0c9f\u0ccd\u0c9f\u0cc1\u0ca4\u0ccd\u0ca4\u0cc7\u0ca8\u0cc6, \u0ca8\u0cbe\u0c9f\u0c95 \u0c95\u0cb2\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6, \u0ca4\u0c82\u0ca1 \u0c95\u0c9f\u0ccd\u0c9f\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cbf\u0ca6\u0cbe\u0c97, \u0c87\u0ca6\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0ccd\u0caf\u0cb5\u0cbe \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0c85\u0ca8\u0cc1\u0cae\u0cbe\u0ca8 \u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0cb0\u0cae\u0cc7\u0cb6\u0ccd\u200c \u0cb9\u0ca0\u0cb5\u0cbe\u0ca6\u0cbf. \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0c8f\u0ca8\u0cbe\u0ca6\u0cb0\u0cc2 \u0cac\u0c82\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cbf \u0cae\u0cc1\u0c97\u0cbf\u0cb8\u0cc1\u0cb5\u0cb5\u0cb0\u0cc6\u0c97\u0cc6 \u0cac\u0cbf\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0c9f\u0ca8\u0c95\u0ccd\u0c95\u0cbe\u0c97\u0cbf \u0c85\u0cb5\u0ca8\u0cc1 \u0c8e\u0cb7\u0ccd\u0c9f\u0cc1 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0c8a\u0c9f, \u0ca8\u0cbf\u0ca6\u0ccd\u0ca6\u0cc6 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0ca8\u0ccb \u0cb2\u0cc6\u0c95\u0ccd\u0c95 \u0c87\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe, \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca6\u0cc1\u0ca1\u0cbf\u0ca6 \u0cb9\u0ca3\u0cb5\u0ca8\u0ccd\u0ca8\u0cc6\u0cb2\u0ccd\u0cb2\u0cbe \"\u0ca8\u0c9f\u0ca8'\u0c95\u0ccd\u0c95\u0cc6 \u0cb8\u0cc1\u0cb0\u0cbf\u0ca6\u0cbf\u0ca6\u0ccd\u0ca6\u0cbe\u0ca8\u0cc6. \u0ca8\u0c9f\u0ca8 \u0c95\u0c9f\u0ccd\u0c9f\u0cc1\u0cb5 \u0cb5\u0cc7\u0cb3\u0cc6 \u0ca8\u0cae\u0c97\u0cc7 \u0cb8\u0cb0\u0cbf\u0caf\u0cbe\u0ca6 \u0c92\u0c82\u0ca6\u0cc1 \u0cb8\u0cc2\u0cb0\u0cc1 \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0cb5\u0cc1 \u0cae\u0ca8\u0cc6 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cca\u0ca6\u0cb2\u0cc7 \u0cb0\u0cae\u0cc7\u0cb6 \u0c8e\u0cb2\u0ccd\u0cb2\u0cb0\u0cc2 \u0c86\u0cb6\u0ccd\u0c9a\u0cb0\u0ccd\u0caf \u0caa\u0ca1\u0cc1\u0cb5 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0ca8 \u0c95\u0c9f\u0ccd\u0c9f\u0cbf\u0ca6.\u00a0", "* \u0c95\u0cb7\u0ccd\u0c9f\u0ca6 \u0ca6\u0cbf\u0ca8\u0c97\u0cb3\u0cc1 \u0cb9\u0cc7\u0c97\u0cbf\u0ca6\u0ccd\u0ca6\u0cb5\u0cc1?\u0cb0\u0cae\u0cc7\u0cb6 \u0ca6\u0cbe\u0ca8\u0cb6\u0cc2\u0cb0 \u0c95\u0cb0\u0ccd\u0ca3. \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0cb9\u0cbe\u0ca8\u0ccd\u200c \u0cb8\u0ccd\u0cb5\u0cbe\u0cad\u0cbf\u0cae\u0cbe\u0ca8\u0cbf. \u0ca4\u0ca8\u0ccd\u0ca8 \u0cac\u0cb3\u0cbf \u0cb9\u0ca3 \u0c87\u0cb2\u0ccd\u0cb2 \u0c8e\u0c82\u0ca6\u0cb0\u0cc2 \u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0cb0\u0cbf\u0c97\u0cc6 \u0cb9\u0cc7\u0c97\u0cbe\u0ca6\u0cb0\u0cc2 \u0cb8\u0cb9\u0cbe\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0cb9\u0ca3\u0c95\u0ccd\u0c95\u0cc6 \u0ca4\u0cc1\u0c82\u0cac\u0cbe \u0ca4\u0cbe\u0caa\u0ca4\u0ccd\u0cb0\u0caf \u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0c86\u0ca6\u0cb0\u0cc2 \u0c92\u0cae\u0ccd\u0cae\u0cc6\u0caf\u0cc2 \u0ca8\u0cae\u0c97\u0cc6 \u0caf\u0cbe\u0cb5\u0cc1\u0ca6\u0c95\u0ccd\u0c95\u0cc2 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \"\u0c9c\u0ca8\u0cc1\u0cae\u0ca6 \u0c9c\u0ccb\u0ca1\u0cbf' \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c85\u0cb5\u0cb0\u0cbf\u0c97\u0cc6 \u0c85\u0ca1\u0ccd\u0cb5\u0cbe\u0ca8\u0ccd\u0cb8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c85\u0ca1\u0ccd\u0cb5\u0cbe\u0ca8\u0ccd\u0cb8\u0ccd\u200c \u0cb9\u0ca3\u0cb5\u0ca8\u0ccd\u0ca8\u0cc1 \u0cae\u0ca8\u0cc6\u0c97\u0cc6 \u0ca4\u0cbe\u0cb0\u0ca6\u0cc7, \u0ca8\u0ca8\u0c97\u0cbe\u0c97\u0cbf \u0c9a\u0cbf\u0ca8\u0ccd\u0ca8 \u0ca4\u0c82\u0ca6\u0cbf\u0ca6\u0ccd\u0ca6. \u0c85\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0cb8\u0cbf\u0c9f\u0ccd\u0c9f\u0cc1 \u0cac\u0c82\u0ca6\u0cc1, \"\u0ca8\u0cbf\u0ca8\u0c97\u0cc6 \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cc7 \u0c87\u0cb2\u0ccd\u0cb5\u0cbe? \u0cb9\u0ca3 \u0caf\u0cbe\u0c95\u0cc6 \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cbf\u00a8?' \u0c85\u0c82\u0ca4 \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cc8\u0ca6\u0cbf\u0ca6\u0ccd\u0ca6\u0cc6'. \u0c88\u0c97 \u0cac\u0cc8\u0ca6\u0ca6\u0ccd\u0ca6\u0c95\u0ccd\u0c95\u0cc6 \u0cac\u0cc7\u0cb8\u0cb0 \u0c86\u0c97\u0cc1\u0ca4\u0ccd\u0ca4\u0ca6\u0cc6.\u00a0", "* \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0c85\u0cb5\u0cb0\u0cc1 \u0ca4\u0cae\u0cbe\u0cb7\u0cc6 \u0cae\u0cbe\u0ca1\u0ccd\u0ca4\u0cbe \u0c87\u0cb0\u0ccd\u0ca4\u0cbe\u0cb0?\u0ca8\u0cbe\u0ca8\u0cc1 \u0c95\u0ccb\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb0\u0cae\u0cc7\u0cb6 \u0cac\u0cbf\u0ca1\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0c8e\u0c82\u0ca5\u0ca6\u0ccd\u0ca6\u0cbe\u0ca6\u0cb0\u0cc2 \u0cb8\u0ca8\u0ccd\u0ca8\u0cbf\u0cb5\u0cc7\u0cb6 \u0c87\u0cb0\u0cb2\u0cbf \u0ca8\u0ca8\u0c97\u0cc6 \u0cac\u0cc7\u0c97 \u0ca8\u0c97\u0cc1 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0cb0\u0cae\u0cc7\u0cb6\u0ca8\u0cbf\u0c97\u0cc6 \u0ca8\u0ca8\u0ccd\u0ca8 \u0cb5\u0cc0\u0c95\u0ccd\u200c\u0ca8\u0cc6\u0cb8\u0ccd\u200c \u0c97\u0cc6\u0cc2\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0c95\u0ccb\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0c92\u0c82\u0ca6\u0cc1 \u0c97\u0c82\u0cad\u0cc0\u0cb0\u0cb5\u0cbe\u0ca6 \u0c9c\u0ccb\u0c95\u0ccd\u200c \u0cb9\u0cc7\u0cb3\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0c97\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cc6. \u0ca8\u0c95\u0ccd\u0c95 \u0c95\u0cc2\u0ca1\u0cb2\u0cc7 \u0c95\u0ccb\u0caa \u0c9c\u0cb0\u0ccd\u0cb0\u0c82\u0ca4 \u0c87\u0cb3\u0cbf\u0ca6\u0cc1\u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6.\u00a0", "* \u0c85\u0cb5\u0cb0\u0cbf\u0c97\u0cbe\u0c97\u0cbf \u0ca8\u0cc0\u0cb5\u0cc1 \u0ca4\u0caf\u0cbe\u0cb0\u0cbf\u0cb8\u0cc1\u0cb5 \u0cb5\u0cbf\u0cb6\u0cc7\u0cb7 \u0c85\u0ca1\u0cc1\u0c97\u0cc6 \u0caf\u0cbe\u0cb5\u0cc1\u0ca6\u0cc1?\u00a0\u0cb0\u0cae\u0cc7\u0cb6\u0ca8\u0cbf\u0c97\u0cc6 \u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0cb5 \u0c85\u0c95\u0ccd\u0c95\u0cbf \u0cb0\u0cca\u0c9f\u0ccd\u0c9f\u0cbf \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6\u0cb2\u0cc7 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0ca8\u0cc6. \u0c86\u0ca6\u0cb0\u0cc6, \u0ca4\u0cbf\u0c82\u0ca6\u0cbe\u0ca6\u0cae\u0cc7\u0cb2\u0cc6. \"\u0ca8\u0cc0 \u0c8f\u0ca8\u0cc7 \u0cb9\u0cc7\u0cb3\u0cc1, \u0ca8\u0cae\u0ccd\u0cae\u0c95\u0ccd\u0c95 \u0c87\u0ca8\u0ccd\u0ca8\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0c95\u0ccd\u0c95\u0cbf \u0cb0\u0cca\u0c9f\u0ccd\u0c9f\u0cbf \u0cae\u0cbe\u0ca1\u0ccd\u0ca4\u0cbe\u0cb3\u0cc6' \u0c85\u0c82\u0ca4\u0cbe\u0ca8\u0cc6. \u0c85\u0ca6\u0cc1 \u0ca8\u0cbf\u0c9c \u0c95\u0cc2\u0ca1\u0cbe!\u00a0", "* \u0ca6\u0cbf\u0cb6\u0cbe \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cc1 \u0ca8\u0cbf\u0cae\u0ccd\u0cae \u0c86\u0cb8\u0cc6\u0caf\u0ccb \u0c85\u0ca5\u0cb5\u0cbe \u0c85\u0cb5\u0cb0\u0ca6\u0ccd\u0ca6\u0cc7 \u0ca8\u0cbf\u0cb0\u0ccd\u0ca7\u0cbe\u0cb0\u0cb5\u0cc6\u0cc2?\u00a0\u0c85\u0cb5\u0cb3\u0cc1 \u0caa\u0cc1\u0c9f\u0ccd\u0c9f\u0cb5\u0cb3\u0cbf\u0ca6\u0ccd\u0ca6\u0cbe\u0c97 \u0c85\u0cb5\u0cb3 \u0c97\u0cae\u0ca8 \u0ca8\u0c9f\u0ca8\u0cc6 \u0c95\u0ca1\u0cc6\u0c97\u0cc6 \u0cac\u0cb0\u0cac\u0cbe\u0cb0\u0ca6\u0cc1, \u0c85\u0cb5\u0cb3\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0cac\u0cc7\u0c95\u0cc1 \u0c85\u0c82\u0ca4 \u0c85\u0cb5\u0cb3\u0cbf\u0c97\u0cc6 \u0cb8\u0ca6\u0cbe \u0cac\u0cc1\u0ca6\u0ccd\u0ca7\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb8\u0ccd\u0cb5\u0cb2\u0ccd\u0caa \u0ca6\u0cc6\u0cc2\u0ca1\u0ccd\u0ca1\u0cb5\u0cb3\u0cbe\u0ca6 \u0cac\u0cb3\u0cbf\u0c95 \u0c85\u0cb5\u0cb3\u0cc7, \"\u0c85\u0caa\u0ccd\u0caa, \u0c85\u0cae\u0ccd\u0cae \u0c87\u0cac\u0ccd\u0cac\u0cb0\u0cc2 \u0ca8\u0cbe\u0c9f\u0c95\u0ca6\u0cb5\u0cb0\u0cc1. \u0c85\u0ca6\u0cc1 \u0cb9\u0cc7\u0c97\u0cc6 \u0ca8\u0ca8\u0c97\u0cc6 \u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0c86\u0cb8\u0c95\u0ccd\u0ca4\u0cbf \u0cac\u0cbe\u0cb0\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6' \u0c8e\u0c82\u0ca6\u0cb3\u0cc1. \u0c86\u0c97, \u0cb9\u0ccc\u0ca6\u0cb2\u0ccd\u0cb5\u0cbe, \u0ca6\u0cbf\u0cb6\u0cbe \u0cb9\u0cc7\u0cb3\u0ccd\u0cb3\u0ccb\u0ca6\u0cc7 \u0cb8\u0cb0\u0cbf \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cbf \u0c85\u0cb5\u0cb3\u0cbf\u0c97\u0cbf\u0cb7\u0ccd\u0c9f \u0cac\u0c82\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cc1 \u0cac\u0cbf\u0c9f\u0ccd\u0c9f\u0cc6. \u0ca8\u0ca8\u0ccd\u0ca8 \u0cae\u0c97\u0cb3\u0cc1 \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0c95\u0cb2\u0cbe\u0cb5\u0cbf\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cc2 \u0c9f\u0cbe\u0caa\u0cb0\u0ccd\u200c. \u0ca8\u0ca8\u0c97\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2\u0cb5\u0ccb \u0c85\u0cb5\u0cb3\u0cc1 \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb8\u0cbe\u0ca7\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6.\u00a0", "* \u0ca8\u0c9f\u0ca8\u0cbe \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0caf\u0cbe\u0cb0\u0ca8\u0ccd\u0ca8\u0cbe\u0ca6\u0cb0\u0cc2 \u0cb8\u0ccd\u0cae\u0cb0\u0cbf\u0cb8\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0caf\u0cbe\u0cb0\u0ca8\u0ccd\u0ca8\u0cc1 \u0cb8\u0ccd\u0cae\u0cb0\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbe?\u00a0\u0caa\u0ccd\u0cb0\u0ca4\u0cbf\u0cac\u0cbe\u0cb0\u0cbf \u0cb0\u0c82\u0c97 \u0cb9\u0ca4\u0ccd\u0ca4\u0cc1\u0cb5\u0cbe\u0c97 \u0ca4\u0caa\u0ccd\u0caa\u0ca6\u0cc7 \u0cb5\u0cc7\u0ca6\u0cbf\u0c95\u0cc6 \u0cae\u0cc1\u0c9f\u0ccd\u0c9f\u0cbf \u0cac\u0cbf.\u0cb5\u0cbf. \u0c95\u0cbe\u0cb0\u0c82\u0ca4\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cc6.\u0cb5\u0cbf. \u0cb8\u0cc1\u0cac\u0ccd\u0cac\u0ca3\u0ccd\u0ca3 \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cae\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0c9c\u0c97\u0cb3 \u0c86\u0ca1\u0ccb\u0ca3 \u0c85\u0c82\u0ca6\u0ccd\u0cb0\u0cc2 \u0cae\u0c97\u0cb3\u0cc1 \u0cb8\u0cbf\u0c97\u0cb2\u0ccd\u0cb2:\u00a0\u0ca8\u0cae\u0ccd\u0cae \u0cae\u0cc2\u0cb5\u0cb0\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0cac\u0ccd\u0caf\u0cc1\u0cb8\u0cbf \u0c8e\u0c82\u0ca6\u0cb0\u0cc6 \u0cae\u0c97\u0cb3\u0cc1 \u0ca6\u0cbf\u0cb6\u0cbe. \u0c95\u0cbe\u0cb2\u0cc7\u0c9c\u0cbf\u0c97\u0cc6 \u0cb9\u0ccb\u0c97\u0ccd\u0ca4\u0cbe\u0cb3\u0cc6, \u0c85\u0cb2\u0ccd\u0cb2\u0cbf\u0c82\u0ca6 \u0cac\u0c82\u0ca6\u0cc1 \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb0\u0c82\u0c97\u0c97\u0cc0\u0ca4\u0cc6, \u0ca4\u0cb0\u0cac\u0cc7\u0ca4\u0cbf \u0ca8\u0cc0\u0ca1\u0cb2\u0cc1 \"\u0ca8\u0c9f\u0ca8'\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb3\u0cc6, \u0ca8\u0cbe\u0c9f\u0c95\u0c97\u0cb3 \u0c85\u0cad\u0cbf\u0ca8\u0caf, \u0c85\u0cad\u0ccd\u0caf\u0cbe\u0cb8 \u0c85\u0c82\u0ca4\u0cb2\u0cc2 \u0cac\u0ccd\u0caf\u0cc1\u0cb8\u0cbf \u0c87\u0cb0\u0ccd\u0ca4\u0cbe\u0cb3\u0cc6. \u0cac\u0cc7\u0cb0\u0cc6 \u0c8a\u0cb0\u0cc1\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0c9f\u0c95 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c97\u0cb3\u0cc1 \u0c87\u0ca6\u0ccd\u0ca6\u0cb0\u0cc6 \u0c8e\u0cb2\u0ccd\u0cb2\u0cb0\u0cbf\u0c97\u0cbf\u0c82\u0ca4 \u0cae\u0cca\u0ca6\u0cb2\u0cc7 \u0c97\u0c82\u0c9f\u0cc1 \u0cae\u0cc2\u0c9f\u0cc6 \u0c95\u0c9f\u0ccd\u0c9f\u0cc1\u0ca4\u0ccd\u0ca4\u0cbe\u0cb3\u0cc6. \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0ca6\u0cb0 \u0ca8\u0ca1\u0cc1\u0cb5\u0cc6\u0caf\u0cc2 \u0c86\u0c95\u0cc6 \u0c93\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c95\u0ca1\u0cc6 \u0c95\u0cc2\u0ca4\u0cc1 \u0c85\u0cad\u0ccd\u0caf\u0cbe\u0cb8\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0cb0\u0cc6 \u0c85\u0ca6\u0cb0\u0cb2\u0ccd\u0cb2\u0cc7 \u0cae\u0cc1\u0cb3\u0cc1\u0c97\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb3\u0cc6. \u0c87\u0cb5\u0cb3\u0cc1 \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6 \u0cb8\u0cae\u0caf \u0c95\u0cb3\u0cc6\u0caf\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2\u0cb5\u0cb2\u0ccd\u0cb2 \u0c85\u0c82\u0ca4 \u0c95\u0ccb\u0caa \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c85\u0cb5\u0cb3 \u0c9c\u0cc6\u0cc2\u0ca4\u0cc6 \u0c9c\u0c97\u0cb3\u0cb5\u0cbe\u0ca1\u0ccb\u0ca3 \u0c85\u0c82\u0ca6\u0ccd\u0cb0\u0cc6, \u0c85\u0ca6\u0c95\u0ccd\u0c95\u0cc2 \u0c85\u0cb5\u0cb3\u0cc1 \u0c95\u0cc8\u0c97\u0cc6 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "\u0cb0\u0cae\u0cc7\u0cb6\u0ccd\u200c \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0c9f\u0ca8 \u0c92\u0cb3\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2...:\u00a0\u0cb0\u0cae\u0cc7\u0cb6\u0ccd\u200c \u0caa\u0ccd\u0cb0\u0ca4\u0cbf\u0cad\u0cc6 \u0cac\u0c97\u0ccd\u0c97\u0cc6 \u0c9c\u0ca8\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0ca6\u0cbf\u0cb0\u0cc1\u0cb5\u0cb7\u0ccd\u0c9f\u0cc1 \u0c85\u0cb5\u0cb0 \u0cb6\u0cbf\u0cb8\u0ccd\u0ca4\u0cc1, \u0cac\u0ca6\u0ccd\u0ca7\u0ca4\u0cc6 \u0cac\u0c97\u0ccd\u0c97\u0cc6 \u0ca4\u0cbf\u0cb3\u0cbf\u0ca6\u0cbf\u0cb2\u0ccd\u0cb2. \u0ca8\u0c9f\u0ca8 \u0c85\u0cb5\u0cb0\u0cc7 \u0c95\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0cb8\u0cbf\u0cb0\u0cc1\u0cb5 \u0cb8\u0c82\u0cb8\u0ccd\u0ca5\u0cc6. \u0c86\u0ca6\u0cb0\u0cc6, \u0c86 \u0cb8\u0c82\u0cb8\u0ccd\u0ca5\u0cc6\u0caf \u0caf\u0cbe\u0cb5 \u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cc2 \u0ca8\u0cbe\u0ca8\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0c97\u0c82\u0ca1\u0ca8 \u0cb8\u0c82\u0cb8\u0ccd\u0ca5\u0cc6 \u0c85\u0c82\u0ca4 \u0ca8\u0ca8\u0c97\u0cc6 \u0c85\u0cb2\u0ccd\u0cb2\u0cbf \u0caf\u0cbe\u0cb5 \u0cb5\u0cbf\u0cb6\u0cc7\u0cb7 \u0cb8\u0ccd\u0ca5\u0cbe\u0ca8\u0cae\u0cbe\u0ca8\u0c97\u0cb3\u0cc2 \u0c87\u0cb2\u0ccd\u0cb2. \u0cb0\u0cae\u0cc7\u0cb6\u0ccd\u200c \u0c85\u0ca6\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c85\u0cb5\u0c95\u0cbe\u0cb6\u0cb5\u0ca8\u0ccd\u0ca8\u0cc7 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \"\u0ca8\u0c9f\u0ca8'\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c95\u0cc7\u0cb5\u0cb2 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cbf\u0caf\u0cbe\u0c97\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0cb7\u0ccd\u0c9f\u0cc6. \u0cb0\u0c82\u0c97\u0cbe\u0caf\u0ca3 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0c9f\u0ca8\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cb0\u0cae\u0cc7\u0cb6\u0ccd\u200c \u0c92\u0caa\u0ccd\u0caa\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbe\u0cb5\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5 \u0cb8\u0c82\u0cb8\u0ccd\u0ca5\u0cc6\u0c97\u0cc6 \u0cac\u0ca6\u0ccd\u0ca7\u0ca4\u0cc6 \u0ca4\u0ccb\u0cb0\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0c85\u0cb5\u0cb0 \u0cb5\u0cbe\u0ca6.\u00a0", "\u0cac\u0ca6\u0cc1\u0c95\u0cc1 \u0c95\u0cb2\u0cbf\u0cb8\u0cbf\u0ca6\u0ccd\u0ca6\u0cc7 \u0ca8\u0cc0\u0ca8\u0cbe\u0cb8\u0c82:\u00a0\u0ca8\u0cbe\u0ca8\u0cc1 \u0c92\u0cb3\u0ccd\u0cb3\u0cc6\u0caf \u0cae\u0cbe\u0ca4\u0cc1\u0c97\u0cbe\u0cb0\u0ccd\u0ca4\u0cbf\u0caf\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cad\u0cbe\u0cb0\u0cc0 \u0c9c\u0c97\u0cb3\u0c97\u0c82\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0ca4\u0cbe\u0cb3\u0ccd\u0cae\u0cc6 \u0c8e\u0c82\u0ca6\u0cb0\u0cc6 \u0c8f\u0ca8\u0cc6\u0c82\u0ca6\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c97\u0cc6\u0cb3\u0ca4\u0cbf\u0caf\u0cb0 \u0c9c\u0cc6\u0cc2\u0ca4\u0cc6 \u0cb8\u0cc7\u0cb0\u0cbf \u0cae\u0c9c\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0c95\u0cbe\u0cb2 \u0c95\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca4\u0cbe\u0cb3\u0ccd\u0cae\u0cc6, \u0cb8\u0cb9\u0ca8\u0cc6 \u0c8e\u0c82\u0ca6\u0cb0\u0cc7\u0ca8\u0cc1 \u0c8e\u0c82\u0ca6\u0cc1 \u0c95\u0cb2\u0cbf\u0cb8\u0cbf\u0ca6\u0ccd\u0ca6\u0cc7 \u0ca8\u0cc0\u0ca8\u0cbe\u0cb8\u0c82. \u0cac\u0c9c\u0cbe\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb5\u0cb3\u0cc1 \u0c85\u0cb2\u0ccd\u0cb2\u0cbf\u0c82\u0ca6 \u0cb8\u0ccc\u0cae\u0ccd\u0caf \u0cb8\u0ccd\u0cb5\u0cad\u0cbe\u0cb5\u0ca6\u0cb5\u0cb3\u0cbe\u0ca6\u0cc6. \u0cb0\u0c82\u0c97\u0cad\u0cc2\u0cae\u0cbf \u0cb6\u0cbf\u0c95\u0ccd\u0cb7\u0ca3\u0ca6 \u0c9c\u0cc6\u0cc2\u0ca4\u0cc6 \u0ca8\u0cc0\u0ca8\u0cbe\u0cb8\u0c82 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cb6\u0cbf\u0cb8\u0ccd\u0ca4\u0cc1, \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cc1\u0cb5 \u0c9b\u0cb2 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cb2\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1. \u0c95\u0cc6.\u0cb5\u0cbf. \u0cb8\u0cc1\u0cac\u0ccd\u0cac\u0ca3\u0ccd\u0ca3, \u0c9a\u0cbf\u0ca6\u0c82\u0cac\u0cb0 \u0cb0\u0cbe\u0cb5\u0ccd\u200c \u0c9c\u0c82\u0cac\u0cc6, \u0c95\u0cc6.\u0cb5\u0cbf. \u0c85\u0c95\u0ccd\u0cb7\u0cb0\u0cb0\u0c82\u0ca5 \u0ca6\u0cc6\u0cc2\u0ca1\u0ccd\u0ca1 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0cbf\u0c82\u0ca6 \u0ca7\u0cbe\u0cb0\u0cbe\u0cb3\u0cb5\u0cbe\u0c97\u0cbf \u0c9c\u0cc0\u0cb5\u0ca8 \u0caa\u0cbe\u0ca0\u0cb5\u0cc2 \u0cb8\u0cbf\u0c95\u0ccd\u0c95\u0cbf\u0ca4\u0cc1.\u00a0", "* \u0cae\u0c82\u0ca1\u0ccd\u0caf \u0cb0\u0cae\u0cc7\u0cb6\u0ccd\u200c \u0cac\u0ca6\u0cc1\u0c95\u0cbf\u0ca8 \u0cb8\u2002\"\u0cb0\u0ccb\u0c9c\u0cbe'* 4 \u0ca6\u0cbf\u0ca8\u0ca6 \u0cb0\u0c9c\u0cc6\u0caf\u0cb2\u0ccd\u0cb2\u0cc7 \u0cae\u0ca6\u0cc1\u0cb5\u0cc6 \u0c86\u0caf\u0ccd\u0ca4\u0cc1...* \u0c85\u0cb5\u0cb0\u0cc1 \u0cae\u0cc0\u0cb8\u0cc6 \u0cac\u0ccb\u0cb3\u0cbf\u0cb8\u0cbf\u0ca6\u0cbe\u0c97 \u0ca8\u0c82\u0c97\u0cc6 \u0cb8\u0cbf\u0c9f\u0ccd\u0c9f\u0cc1 \u0cac\u0c82\u0ca6\u0cbf\u0ca4\u0ccd\u0ca4\u0cc1...\u00a0* \u0cac\u0ca1\u0ca4\u0ca8\u0ca6\u0cbf\u0c82\u0ca6\u0cb2\u0cc7 \u0cae\u0cc7\u0cb2\u0cc6 \u0cac\u0c82\u0ca6\u0cb5\u0cb0\u0cc1 \u0ca8\u0cbe\u0cb5\u0cc1", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6.\u00a0"], "title": "\u0cb0\u0c82\u0c97 \u0ca8\u0cbe\u0caf\u0c95\u0cbf\u0caf \u0c95\u0ca4\u0cc6"},
{"url": "https://www.udayavani.com/kannada/news/women/290542/vani-maharani", "content": ["\u0cb9\u0cbe\u0ca1\u0cbf\u0ca8 \u0cad\u0cbe\u0cb5\u0cb5\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0c97\u0cb0 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0ca8\u0cc7\u0cb0\u0cb5\u0cbe\u0c97\u0cbf \u0ca6\u0cbe\u0c9f\u0cbf\u0cb8\u0cc1\u0cb5 \u0c95\u0cb2\u0cc6\u0c97\u0cbe\u0cb0\u0cbf\u0c95\u0cc6 \u0cb9\u0cca\u0c82\u0ca6\u0cbf\u0ca6\u0cb5\u0cb0\u0cc1 \u0c97\u0cbe\u0caf\u0c95\u0cbf \u0cb5\u0cbe\u0ca3\u0cbf \u0cb9\u0cb0\u0cbf\u0c95\u0cc3\u0cb7\u0ccd\u0ca3 . \u0c95\u0ca8\u0ccd\u0ca8\u0ca1\u0ca6 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0caa\u0ca4\u0ccd\u0ca8\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0cb5\u0cbe\u0ca3\u0cbf, \u0caa\u0ca4\u0cbf\u0caf \u0caa\u0ccd\u0cb0\u0cad\u0cbe\u0cb5\u0cb3\u0cbf\u0caf\u0cbf\u0c82\u0ca6 \u0ca6\u0cc2\u0cb0 \u0c89\u0cb3\u0cbf\u0ca6\u0cc1 \u0caa\u0ccd\u0cb0\u0ca4\u0cbf\u0cad\u0cc6\u0caf\u0cbf\u0c82\u0ca6\u0cb2\u0cc7 \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0cbe\u0ca7\u0c95\u0cbf. \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cbf\u0caf\u0cbe\u0c97\u0cbf \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc2 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\"\u0cb2\u0cc2\u0cb8\u0cc1\u0c97\u0cb3\u0cc1', \"\u0cb0\u0cbf\u0c82\u0c97\u0ccd\u200c \u0cb0\u0ccb\u0ca1\u0ccd\u200c \u0cb6\u0cc1\u0cad\u0cbe' \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0c82\u0c97\u0cc0\u0ca4 \u0cb8\u0c82\u0caf\u0ccb\u0c9c\u0ca8\u0cc6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cbe\u0cb0\u0cc1 \u0cad\u0c9c\u0ca8\u0cc6, \u0cad\u0c95\u0ccd\u0ca4\u0cbf\u0c97\u0cc0\u0ca4\u0cc6\u0c97\u0cb3\u0cbf\u0c97\u0cc6 \u0cb0\u0cbe\u0c97 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cbf\u0ca4\u0ccd\u0caf \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c87\u0cb5\u0cb0 \u0cae\u0c97. \u0c8e\u0cb7\u0ccd\u0c9f\u0cc7 \u0caa\u0ccd\u0cb0\u0ca4\u0cbf\u0cad\u0cc6 \u0c87\u0ca6\u0ccd\u0ca6\u0cb0\u0cc2 \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cac\u0cb3\u0cbf\u0c95 \u0cb9\u0cc6\u0ca3\u0ccd\u0ca3\u0cbf\u0c97\u0cc6 \u0c95\u0cc1\u0c9f\u0cc1\u0c82\u0cac\u0cb5\u0cc7 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c87\u0cb5\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf...", "* \u0cb8\u0c82\u0c97\u0cc0\u0ca4\u0ca6 \u0ca8\u0c82\u0c9f\u0cc1 \u0c8e\u0cb2\u0ccd\u0cb2\u0cbf\u0c82\u0ca6 \u0c86\u0cb0\u0c82\u0cad\u0cb5\u0cbe\u0caf\u0cbf\u0ca4\u0cc1?\u00a0\u0ca8\u0cbe\u0ca8\u0cc1 \u0cb9\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc7 \u0cb8\u0c82\u0c97\u0cc0\u0ca4\u0c97\u0cbe\u0cb0\u0cb0 \u0c95\u0cc1\u0c9f\u0cc1\u0c82\u0cac\u0ca6\u0cb2\u0ccd\u0cb2\u0cbf. \u0ca8\u0ca8\u0ccd\u0ca8 \u0ca4\u0cbe\u0ca4 \u0cb8\u0cc1\u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c9c\u0cbf.\u0c95\u0cc6. \u0cb5\u0cc6\u0c82\u0c95\u0c9f\u0cc7\u0cb6\u0ccd\u200c. \u0ca8\u0ca8\u0ccd\u0ca8 \u0ca4\u0c82\u0ca6\u0cc6 \u0c97\u0cbe.\u0ca8. \u0cb0\u0cbe\u0cae\u0cb8\u0ccd\u0cb5\u0cbe\u0cae\u0cbf \u0c96\u0ccd\u0caf\u0cbe\u0ca4 \u0cb8\u0c82\u0c97\u0cc0\u0ca4\u0c97\u0cbe\u0cb0. \u0ca4\u0cbe\u0caf\u0cbf \u0c9c\u0cbf.\u0c8e\u0cb8\u0ccd\u200c. \u0cad\u0cbe\u0ca8\u0cc1\u0cae\u0ca4\u0cbf \u0cb5\u0cc0\u0ca3\u0cbe\u0cb5\u0cbe\u0ca6\u0c95\u0cbf. \u0ca8\u0cbe\u0ca8\u0cc1 4\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cbf\u0c82\u0ca6\u0cb2\u0cc7 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cb8\u0c82\u0c97\u0cc0\u0ca4 \u0c95\u0cb2\u0cbf\u0caf\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cc6. \u0ca8\u0c82\u0ca4\u0cb0 \u0ca8\u0ca8\u0ccd\u0ca8 \u0ca4\u0cbe\u0caf\u0cbf \u0cac\u0cb3\u0cbf \u0cb5\u0cc0\u0ca3\u0cc6 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c97\u0cbf\u0c9f\u0cbe\u0cb0\u0ccd\u200c \u0c95\u0cc2\u0ca1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0ca6 \u0cac\u0cb9\u0cc1\u0ca4\u0cc7\u0c95 \u0cb8\u0cae\u0caf\u0cb5\u0ca8\u0ccd\u0ca8\u0cc1 \u0cb8\u0c82\u0c97\u0cc0\u0ca4\u0c95\u0ccd\u0c95\u0cc6 \u0cae\u0cc1\u0ca1\u0cbf\u0caa\u0cbe\u0c97\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6.", "* \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0cbe\u0ca1\u0cb2\u0cc1 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0caf\u0cbe\u0cb5\u0cbe\u0c97\u0cbf\u0ca8\u0cbf\u0c82\u0ca6?\u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cbf\u0caf\u0cbe\u0c97\u0cbf \u0ca8\u0cbe\u0ca8\u0cc1 \u0cb9\u0cbe\u0ca1\u0cbf\u0ca6 \u0cae\u0cca\u0ca6\u0cb2 \u0cb9\u0cbe\u0ca1\u0cc1 \"\u0c87\u0c82\u0ca4\u0cbf \u0ca8\u0cbf\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0caf' \u0c9a\u0cbf\u0ca4\u0ccd\u0cb0\u0ca6 \"\u0cae\u0ca7\u0cc1\u0cb5\u0ca8 \u0c95\u0cb0\u0cc6\u0ca6\u0cb0\u0cc6' \u0c85\u0c82\u0ca4 \u0ca4\u0cc1\u0c82\u0cac\u0cbe \u0c9c\u0ca8 \u0ca4\u0cbf\u0cb3\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cca\u0ca6\u0cb2 \u0cb9\u0cbe\u0ca1\u0cbf\u0c97\u0cc7 \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cae\u0cca\u0ca6\u0cb2 \u0cb9\u0cbe\u0ca1\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cc1 1993\u0cb0\u0cb2\u0ccd\u0cb2\u0cbf \"\u0cae\u0c82\u0c9c\u0cc1 \u0cae\u0cc1\u0cb8\u0cc1\u0c95\u0cbf\u0ca8 \u0cb9\u0cbe\u0ca6\u0cbf' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6. 1988\u0cb0\u0cb2\u0ccd\u0cb2\u0cbf \u0c95\u0ccb\u0cb0\u0cb8\u0ccd\u200c \u0cb8\u0cbf\u0c82\u0c97\u0cb0\u0ccd\u200c \u0c86\u0c97\u0cbf \u0cb5\u0cc3\u0ca4\u0ccd\u0ca4\u0cbf \u0c86\u0cb0\u0c82\u0cad\u0cbf\u0cb8\u0cbf\u0ca6\u0cc6. 1993\u0cb0\u0cbf\u0c82\u0ca6 \u0c9f\u0ccd\u0cb0\u0ccd\u0caf\u0cbe\u0c95\u0ccd\u200c \u0cb9\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0cac\u0ccd\u0cb0\u0cc7\u0c95\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \"\u0cae\u0ca7\u0cc1\u0cb5\u0ca8..' \u0cb9\u0cbe\u0ca1\u0cbf\u0ca8\u0cbf\u0c82\u0ca6. \u00a0", "* \u0cac\u0cbe\u0cb2\u0ccd\u0caf\u0ca6 \u0ca6\u0cbf\u0ca8\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0ca8\u0ca8\u0ccd\u0ca8 \u0cb9\u0cc6\u0ca4\u0ccd\u0ca4\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc7 \u0c95\u0cc6\u0cc2\u0ca8\u0cc6\u0caf \u0cae\u0c97\u0cb3\u0cc1. \u0c85\u0c95\u0ccd\u0c95, \u0c85\u0ca3\u0ccd\u0ca3\u0ca8\u0cbf\u0c97\u0cbf\u0c82\u0ca4 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9c\u0cbe\u0cb8\u0ccd\u0ca4\u0cbf \u0cae\u0cc1\u0ca6\u0ccd\u0ca6\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c86\u0c97\u0cc6\u0cb2\u0ccd\u0cb2\u0cbe \u0ca8\u0cbe\u0ca8\u0cc1 \u0cb5\u0cbf\u0caa\u0cb0\u0cc0\u0ca4 \u0c95\u0ccb\u0caa\u0cbf\u0cb7\u0ccd\u0c9f\u0cc6. \"\u0c9a\u0cbf\u0ca8\u0ccd\u0ca8 \u0ca8\u0cbf\u0ca8\u0ccd\u0ca8 \u0cae\u0cc1\u0ca6\u0ccd\u0ca6\u0cbe\u0ca1\u0cc1\u0cb5\u0cc6' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cbe\u0cb2 \u0ca8\u0c9f\u0cbf \u0c95\u0ccb\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cae\u0ca8\u0cc6 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0cc1\u0cb5 \u0ca6\u0cc3\u0cb6\u0ccd\u0caf\u0cb5\u0cc6\u0cc2\u0c82\u0ca6\u0cbf\u0ca6\u0cc6\u0caf\u0cb2\u0ccd\u0cb2, \u0ca8\u0cbe\u0ca8\u0cc2 \u0c85\u0cb5\u0cb3\u0c82\u0ca4\u0cc6 \u0cae\u0ca8\u0cc6 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0ccd\u0ca4\u0cbf\u00e0\u0ca8\u0cbf \u0c85\u0c82\u0ca4 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cb9\u0cc6\u0ca6\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0c97\u0cc6 \u0ca8\u0cbe\u0caf\u0cbf\u0cae\u0cb0\u0cbf \u0c85\u0c82\u0ca6\u0cb0\u0cc6 \u0caa\u0ccd\u0cb0\u0cbe\u0ca3. \u0cb9\u0ca0 \u0cae\u0cbe\u0ca1\u0cbf \u0cae\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0cbe\u0caf\u0cbf\u0cae\u0cb0\u0cbf \u0cb8\u0cbe\u0c95\u0cbf\u0ca6\u0ccd\u0ca6\u0cc6. \u0ca8\u0cbe\u0ca8\u0cc1 \u0cb8\u0cbe\u0c95\u0cbf\u0ca6\u0ccd\u0ca6 \u0c92\u0c82\u0ca6\u0cc1 \u0ca8\u0cbe\u0caf\u0cbf \u0cb8\u0ca4\u0ccd\u0ca4\u0cc1 \u0cb9\u0ccb\u0caf\u0cbf\u0ca4\u0cc1. \u0c86\u0c97 \u0c86\u0c95\u0cbe\u0cb6\u0cb5\u0cc7 \u0c95\u0cb3\u0c9a\u0cbf\u0cac\u0cbf\u0ca6\u0ccd\u0ca6\u0c82\u0ca4\u0cc6 \u0c86\u0c97\u0cbf\u0ca4\u0ccd\u0ca4\u0cc1 \u0ca8\u0ca8\u0c97\u0cc6.", "* \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c9c\u0cc6\u0cc2\u0ca4\u0cc6 \u0cb2\u0cb5\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1 \u0caf\u0cbe\u0cb5\u0cbe\u0c97?\u00a0\u0caa\u0cbf\u0caf\u0cc1 \u0cae\u0cc1\u0c97\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0c97\u0cbe\u0caf\u0ca8 \u0cb5\u0cc3\u0ca4\u0ccd\u0ca4\u0cbf\u0caf\u0ca8\u0ccd\u0ca8\u0cc7 \u0c95\u0cc8\u0c97\u0cc6\u0ca4\u0ccd\u0ca4\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c85\u0c82\u0ca4 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6. \"\u0cae\u0cc6\u0cb2\u0ca1\u0cbf \u0c95\u0ccd\u0cb0\u0cbf\u0caf\u0cc7\u0c9f\u0cb0\u0ccd' \u0c8e\u0c82\u0cac \u0c86\u0cb0\u0ccd\u0c95\u0cc6\u0cb8\u0ccd\u0c9f\u0ccd\u0cb0\u0cbe\u0ca6\u0cb2\u0ccd\u0cb2\u0cbf \u0c97\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c85\u0cb2\u0ccd\u0cb2\u0cbf \u0c95\u0cc0\u0cac\u0ccb\u0cb0\u0ccd\u0ca1\u0ccd\u200c \u0cb5\u0cbe\u0ca6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c87\u0cac\u0ccd\u0cac\u0cb0 \u0cae\u0ca7\u0ccd\u0caf\u0cc6 \u0cb8\u0ccd\u0ca8\u0cc7\u0cb9 \u0c87\u0ca4\u0ccd\u0ca4\u0cc1. \u0c85\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0ca8\u0ca8\u0c97\u0cc6 \u0c85\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cc7 \u0c86\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0ca6\u0cc1\u0cac\u0cbe\u0cb0\u0cbf \u0c9a\u0cc2\u0ca1\u0cbf\u0ca6\u0cbe\u0cb0\u0ccd\u200c \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1.", "\u0c86\u0c97\u0cb2\u0cc2 \u0c85\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0ca4\u0cbf\u0cb3\u0cbf\u0caf\u0cb2\u0cc7 \u0c87\u0cb2\u0ccd\u0cb2. \u0ca8\u0cae\u0ccd\u0cae \u0c86\u0cb0\u0ccd\u0c95\u0cc6\u0cb8\u0ccd\u0c9f\u0ccd\u0cb0\u0cbe\u0ca6 \u0c95\u0cb2\u0cbe\u0cb5\u0cbf\u0ca6\u0cb0\u0cca\u0cac\u0ccd\u0cac\u0cb0\u0cc1 \u0ca8\u0ca8\u0c97\u0cc6 \"\u0caa\u0cc6\u0ca6\u0ccd\u0ca6\u0cc0, \u0ca8\u0cbf\u0ca8\u0c97\u0cc6 \u0c87\u0ca8\u0ccd\u0ca8\u0cc2 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0cb2\u0ccd\u0cb5\u0cbe? \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0ca8\u0cbf\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6' \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0cb0\u0cc1. \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0cac\u0cb3\u0cbf\u0c95 \u0ca8\u0ca8\u0ccd\u0ca8\u0cae\u0ccd\u0cae\u0ca8 \u0cac\u0cb3\u0cbf\u0caf\u0cc7 \u0c85\u0cb5\u0cb0\u0cc1 \u0cb5\u0cc0\u0ca3\u0cc6 \u0c95\u0cb2\u0cbf\u0caf\u0cb2\u0cc1 \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c86\u0c97 \u0ca6\u0cbf\u0ca8\u0cbe \u0cae\u0ca8\u0cc6\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0ca1\u0cc6\u0c97\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c85\u0cb5\u0cb0\u0cc7 \u0c85\u0cae\u0ccd\u0cae\u0ca8 \u0cac\u0cb3\u0cbf \u0ca8\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf \u0cb5\u0cbf\u0cb7\u0caf \u0cb9\u0cc7\u0cb3\u0cbf\u0ca6\u0cb0\u0cc1.", "* \u0ca8\u0cbf\u0cae\u0ccd\u0cae \u0ca1\u0cc7\u0c9f\u0cbf\u0c82\u0c97\u0ccd\u200c \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6?\u00a093\u0cb0\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cae\u0ca6\u0cc1\u0cb5\u0cc6 \u0caa\u0ccd\u0cb0\u0cb8\u0ccd\u0ca4\u0cbe\u0caa \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cc1. \u0ca8\u0cbe\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0ccb\u0ca3 \u0c85\u0c82\u0ca4 \u0c92\u0c82\u0ca6\u0cc7 \u0cb8\u0cae\u0ca8\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0cc0\u0ca1\u0cbf\u0cb8\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0c85\u0cb5\u0cb0\u0cc1, \u0ca8\u0cbe\u0ca8\u0cbf\u0ca8\u0ccd\u0ca8\u0cc2 \u0cb8\u0cc6\u0c9f\u0cb2\u0ccd\u200c \u0c86\u0c97\u0cbf\u0cb2\u0ccd\u0cb2. \u0c88\u0c97\u0cb2\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0ccb\u0ca6\u0cc1 \u0cac\u0cc7\u0ca1 \u0c85\u0c82\u0ca4 \u0cae\u0ca6\u0cc1\u0cb5\u0cc6\u0caf\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc7\u0ca8\u0cbe\u0ca6\u0cb0\u0cc2 \u0c87\u0ca8\u0ccd\u0ca8\u0cc2 \u0c92\u0ca4\u0ccd\u0ca4\u0cbe\u0caf \u0cae\u0cbe\u0ca1\u0cbf\u0ca6\u0cb0\u0cc6, \"\u0ca8\u0cbf\u0ca8\u0c97\u0cc6 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cac\u0cc7\u0cb0\u0cc6 \u0c8f\u0ca8\u0cc2 \u0c97\u0cc1\u0cb0\u0cbf\u0c97\u0cb3\u0cc7 \u0c87\u0cb2\u0ccd\u0cb5\u0cbe? \u0cae\u0cca\u0ca6\u0cb2\u0cc1 \u0c8f\u0ca8\u0cbe\u0ca6\u0cb0\u0cc2 \u0cb8\u0cbe\u0ca7\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0c85\u0cb5\u0cb0\u0cbf\u0c97\u0cc6 \u0cb9\u0ca3\u0c95\u0cbe\u0cb8\u0cbf\u0ca8 \u0c95\u0cb7\u0ccd\u0c9f \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0ca6\u0cbf\u0ca8\u0cb5\u0cc2 \u0c85\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86 \u0ca6\u0cbf\u0ca8\u0c97\u0cb3\u0cc7 \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cb5\u0cc1. \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0ca4\u0ca1\u0cb5\u0cbe\u0c97\u0cbf\u0caf\u0cc7 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1 \u0c85\u0c82\u0ca4 \u0c88\u0c97 \u0ca4\u0cc1\u0c82\u0cac\u0cbe \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6.\u00a0", "* \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cbe\u0c97\u0cbf\u0caf\u0cc2 \u0c92\u0c82\u0ca6\u0cc1 \u0c95\u0cc8 \u0ca8\u0ccb\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0c86 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0c88\u0cb5\u0cb0\u0cc6\u0c97\u0cc6 \u0cb9\u0cb2\u0cb5\u0cbe\u0cb0\u0cc1 \u0cad\u0c95\u0ccd\u0ca4\u0cbf\u0c97\u0cc0\u0ca4\u0cc6\u0c97\u0cb3\u0cbf\u0c97\u0cc6 \u0cb0\u0cbe\u0c97 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cb2\u0cb5\u0cc1 \u0c97\u0cc0\u0ca4\u0cc6\u0c97\u0cb3\u0cbf\u0c97\u0cc6 \u0ca8\u0cbe\u0ca8\u0cc7 \u0cb8\u0cbe\u0cb9\u0cbf\u0ca4\u0ccd\u0caf \u0cb0\u0c9a\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c9c\u0cc6\u0cc2\u0ca4\u0cc6\u0c97\u0cc6 3 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0c82\u0c97\u0cc0\u0ca4 \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0c85\u0cb7\u0ccd\u0c9f\u0cc1 \u0cb8\u0cc1\u0cb2\u0cad\u0ca6 \u0cb5\u0cbf\u0cb7\u0caf\u0cb5\u0cb2\u0ccd\u0cb2. \u0ca8\u0cae\u0c97\u0cc6 \u0c8e\u0cb7\u0ccd\u0c9f\u0cc7 \u0cb8\u0c82\u0c97\u0cc0\u0ca4 \u0c9c\u0ccd\u0c9e\u0cbe\u0ca8 \u0c87\u0ca6\u0ccd\u0ca6\u0cb0\u0cc2 \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0cb9\u0cc7\u0c97\u0cc6 \u0cac\u0cc7\u0c95\u0ccb \u0cb9\u0cbe\u0c97\u0cc6 \u0cb8\u0c82\u0c97\u0cc0\u0ca4 \u0ca8\u0cc0\u0ca1\u0cac\u0cc7\u0c95\u0cc1. \u0c9c\u0cc6\u0cc2\u0ca4\u0cc6\u0c97\u0cc6, \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cb9\u0cbf\u0cb3\u0cc6\u0caf\u0ca6\u0ccd\u0ca6\u0cbe\u0ca6\u0cb0\u0cc6 \u0c86\u0c95\u0cc6\u0caf \u0cae\u0cbe\u0ca4\u0cc1\u0c97\u0cb3\u0cbf\u0c97\u0cc6 \u0cac\u0cc6\u0cb2\u0cc6\u0caf\u0cc7 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caa\u0cc1\u0cb0\u0cc1\u0cb7\u0cb0\u0c82\u0ca4\u0cc6 \u0ca8\u0cae\u0c97\u0cc6 \u0cb8\u0c82\u0c97\u0cc0\u0ca4\u0ca6\u0cb2\u0ccd\u0cb2\u0cc7 \u0cae\u0cc1\u0cb3\u0cc1\u0c97\u0cb2\u0cc1 \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cae\u0c95\u0ccd\u0c95\u0cb3 \u0c8a\u0c9f, \u0ca4\u0cbf\u0c82\u0ca1\u0cbf, \u0cae\u0ca8\u0cc6, \u0c95\u0cb0\u0cc6\u0c82\u0c9f\u0ccd\u200c \u0cac\u0cbf\u0cb2\u0ccd\u200c, \u0c97\u0ccd\u0caf\u0cbe\u0cb8\u0ccd\u200c \u0cac\u0cc1\u0c95\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0c8e\u0cb2\u0ccd\u0cb2\u0cb5\u0cc2 \u0ca8\u0cae\u0ccd\u0cae \u0cae\u0cc7\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cb2\u0ccd\u0cb2\u0cbe..!\u00a0", "* \u0c88\u0c97 \u0ca8\u0cbf\u0cae\u0c97\u0cc6 \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0cb8\u0cae\u0caf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cbe?\u0cae\u0ca6\u0cc1\u0cb5\u0cc6\u0caf \u0ca8\u0c82\u0ca4\u0cb0 \u0c85\u0cb5\u0cb0\u0cc1 \u0cab\u200c\u0cc1\u0cb2\u0ccd\u200c \u0cac\u0ccd\u0caf\u0cc1\u0cb8\u0cbf. \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf 6 \u0ca4\u0cbf\u0c82\u0c97\u0cb3 \u0cac\u0cb3\u0cbf\u0c95 2 \u0ca6\u0cbf\u0ca8\u0c97\u0cb3 \u0cae\u0c9f\u0ccd\u0c9f\u0cbf\u0c97\u0cc6 \u0cae\u0ca1\u0cbf\u0c95\u0cc7\u0cb0\u0cbf\u0c97\u0cc6 \u0cb9\u0ca8\u0cbf\u0cae\u0cc2\u0ca8\u0ccd\u200c \u0c95\u0cb0\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc1. \u0c88\u0c97\u0cb2\u0cc2 \u0c8e\u0cb2\u0ccd\u0cb2\u0cbf\u0c97\u0cbe\u0ca6\u0cb0\u0cc2 \u0cb9\u0ccb\u0c97\u0ccb\u0ca3 \u0c8e\u0c82\u0ca6\u0cb0\u0cc6 \u0c85\u0cb5\u0cb0\u0cbf\u0c97\u0cc6 \u0cac\u0cbf\u0ca1\u0cc1\u0cb5\u0cc7 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cc7 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cb0\u0cc6\u0cb8\u0ccd\u0c9f\u0ccb\u0cb0\u0cc6\u0c82\u0c9f\u0ccd\u200c\u0c97\u0cc6 \u0c95\u0cc1\u0c9f\u0cc1\u0c82\u0cac \u0cb8\u0cae\u0cc7\u0ca4 \u0cb9\u0ccb\u0c97\u0cbf\u0cac\u0c82\u0ca6\u0cb0\u0cc6 \u0c85\u0ca6\u0cc7 \u0ca8\u0ca8\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0c96\u0cc1\u0cb7\u0cbf.", "* \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0cac\u0c97\u0ccd\u0c97\u0cc6 \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0cb5\u0cbf\u0cb7\u0caf\u0c97\u0cb3\u0cbf\u0c97\u0cc6 \u0ca8\u0cbf\u0cae\u0c97\u0cc6 \u0c95\u0ccb\u0caa \u0cac\u0cb0\u0cc1\u0ca4\u0ccd\u0ca4\u0ca6\u0cc6?\u0c85\u0cb5\u0cb0\u0cc1 \u0c8e\u0c82\u0ca5\u0cbe \u0cb9\u0cbe\u0cb0\u0ccd\u0ca1\u0ccd\u200c\u0cb5\u0cb0\u0ccd\u0c95\u0cb0\u0ccd\u200c \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc1. \u0cb9\u0cc0\u0c97\u0cbe\u0c97\u0cbf \u0c85\u0cb5\u0cb0\u0cc1 \u0cb8\u0ca6\u0cbe \u0ca8\u0ca8\u0ccd\u0ca8\u0cc6\u0ca6\u0cc1\u0cb0\u0cc7 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0cac\u0caf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0c86\u0ccd\u0caf\u0ca8\u0cbf\u0cb5\u0cb0\u0ccd\u0cb8\u0cb0\u0cbf, \u0ca8\u0ca8\u0ccd\u0ca8 \u0c85\u0ca5\u0cb5\u0cbe \u0cae\u0c97\u0ca8 \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac\u0c95\u0ccd\u0c95\u0cc6 \u0c85\u0cb5\u0cb0\u0cc1 \u0c9c\u0cc6\u0cc2\u0ca4\u0cc6 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0cac\u0caf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0ca6\u0cb0\u0cc6, \u0caf\u0cbe\u0cb5 \u0cac\u0cb0\u0ccd\u0ca5\u0ccd\u0ca1\u0cc7, \u0c86\u0ccd\u0caf\u0ca8\u0cbf\u0cb5\u0cb0\u0ccd\u0cb8\u0cb0\u0cbf\u0c97\u0cc2 \u0c85\u0cb5\u0cb0\u0cc1 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca6\u0cb0\u0ccd\u0cb6\u0ca8\u0ccd\u200c, \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb8\u0cb0\u0ccd\u200c \u0cb9\u0cc1\u0c9f\u0ccd\u0c9f\u0cc1\u0cb9\u0cac\u0ccd\u0cac \u0c87\u0ca6\u0ccd\u0ca6\u0cb0\u0cc6 \u0c95\u0cc6\u0cb2\u0cb8 \u0cac\u0cbf\u0c9f\u0ccd\u0c9f\u0cc1 \u0cb9\u0cc2\u0c97\u0cc1\u0ca4\u0ccd\u0c9b \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cc1 \u0cae\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4 \u0cb5\u0cbf\u0cb6\u0cc7\u0cb7 \u0c85\u0ca1\u0cc1\u0c97\u0cc6 \u0ca4\u0caf\u0cbe\u0cb0\u0cbf\u0cb8\u0ccb\u0c95\u0cc6 \u0cb9\u0cca\u0cb0\u0ca1\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0c85\u0c82\u0ca4 \u0c9a\u0cc6\u0ca8\u0ccd\u0ca8\u0cc8 \u0c85\u0ca5\u0cb5\u0cbe \u0cae\u0cc1\u0c82\u0cac\u0cc8\u0c97\u0cc6 \u0cb9\u0cca\u0cb0\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0cae\u0cca\u0ca6\u0cb2\u0cc7 \u0caf\u0cbe\u0c95\u0cc7 \u0ca4\u0cbf\u0cb3\u0cbf\u0cb8\u0cb2\u0cbf\u0cb2\u0ccd\u0cb2 \u0c85\u0c82\u0ca4 \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0c9c\u0c97\u0cb3 \u0c86\u0ca1\u0ccd\u0ca4\u0cc0\u0ca8\u0cbf.\u00a0", "* \u0cb5\u0cc3\u0ca4\u0ccd\u0ca4\u0cbf \u0cac\u0c97\u0ccd\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c87\u0ca6\u0cc6\u0caf\u0cbe?\u00a0\u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0cb8\u0c82\u0c97\u0cc0\u0ca4 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6, \u0ca8\u0ca8\u0ccd\u0ca8 \u0cb8\u0c82\u0caa\u0cc2\u0cb0\u0ccd\u0ca3 \u0caa\u0ccd\u0cb0\u0ca4\u0cbf\u0cad\u0cc6 \u0ca4\u0ccb\u0cb0\u0cbf\u0cb8\u0cc1\u0cb5\u0c82\u0ca5 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0c88\u0cb5\u0cb0\u0cc6\u0c97\u0cc2 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2 \u0c8e\u0c82\u0cac \u0c95\u0cc6\u0cc2\u0cb0\u0c97\u0cc1 \u0c87\u0ca6\u0cc6. \u0c95\u0ca8\u0ccd\u0ca8\u0ca1\u0ca6 \u0c97\u0cbe\u0caf\u0c95\u0cbf\u0caf\u0cb0\u0cc1 \u0c8e\u0c82\u0ca6\u0cb0\u0cc6 \u0c8f\u0ca8\u0ccb \u0c85\u0cb8\u0ca1\u0ccd\u0ca1\u0cc6 \u0ca4\u0ccb\u0cb0\u0cc1\u0ca4\u0ccd\u0ca4\u0cbe\u0cb0\u0cc6. 2 \u0cb5\u0cb0\u0ccd\u0cb7\u0c97\u0cb3 \u0c95\u0cc6\u0cb3\u0c97\u0cc6, \u0caf\u0cc1\u0cb5 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cca\u0cac\u0ccd\u0cac\u0cb0\u0cc1 \u0c95\u0cb0\u0cc6 \u0cae\u0cbe\u0ca1\u0cbf \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cbe\u0ca1\u0cc1\u0cb5\u0c82\u0ca4\u0cc6 \u0c95\u0cc7\u0cb3\u0cbf\u0ca6\u0cb0\u0cc1. \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6.", "\u0cac\u0cb3\u0cbf\u0c95- \"\u0cb9\u0cbe\u0ca1\u0cbf\u0c97\u0cc6 \u0cab\u0cc0\u0cb2\u0ccd\u200c \u0cac\u0cb0\u0cb2\u0cbf \u0c8e\u0c82\u0ca6\u0cc1 \u0ca8\u0cbf\u0cae\u0ccd\u0cae\u0cbf\u0c82\u0ca6 \u0cb9\u0cbe\u0ca1\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6, \u0cb6\u0ccd\u0cb0\u0cc7\u0caf\u0cbe \u0c98\u0ccb\u0cb7\u0cbe\u0cb2\u0ccd\u200c\u0cb0\u0cbf\u0c82\u0ca6 \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0cb9\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cc6' \u0c8e\u0c82\u0ca6\u0cb0\u0cc1. \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0ca6\u0cc1\u0c83\u0c96\u0cb5\u0cbe\u0caf\u0cbf\u0ca4\u0cc1. \u0c87\u0cb7\u0ccd\u0c9f\u0cc1 \u0cb5\u0cb0\u0ccd\u0cb7 \u0c88 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc2 \u0c9f\u0ccd\u0cb0\u0ccd\u0caf\u0cbe\u0c95\u0ccd\u200c \u0cb9\u0cbe\u0ca1\u0cb2\u0cc1 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cb2\u0ccd\u0cb2\u0cbe \u0c8e\u0c82\u0ca6\u0cc1 \u0cac\u0cc7\u0cb8\u0cb0\u0cb5\u0cbe\u0caf\u0cbf\u0ca4\u0cc1. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cac\u0cc7\u0cb8\u0cb0\u0ca6 \u0cb5\u0cbf\u0cb7\u0caf\u0cb5\u0cc6\u0c82\u0ca6\u0cb0\u0cc6 \u0c97\u0cbe\u0caf\u0c95\u0cbf\u0caf\u0cb0\u0cc2 \u0ca4\u0cc6\u0cb3\u0ccd\u0cb3\u0c97\u0cc6, \u0cac\u0cc6\u0cb3\u0ccd\u0cb3\u0c97\u0cc6, \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0c85\u0cb5\u0c95\u0cbe\u0cb6 \u0cae\u0ca4\u0ccd\u0ca4\u0cc1 \u0cb6\u0ccb\u0c97\u0cb3\u0cb2\u0ccd\u0cb2\u0cbf \u0cb9\u0cbe\u0ca1\u0cb2\u0cc1 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6!", "* \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0caf\u0cbe\u0cb5 \u0cb9\u0cbe\u0ca1\u0cc1 \u0c87\u0cb7\u0ccd\u0c9f?\u00a0\"\u0c97\u0cc6\u0cc2\u0c82\u0cac\u0cc6 \u0cb9\u0cc7\u0cb3\u0cc1\u0ca4\u0cc8\u0ca4\u0cc6'... \u0c88 \u0cb9\u0cbe\u0ca1\u0cbf\u0ca8 \u0cb0\u0cc6\u0c95\u0cbe\u0cb0\u0ccd\u0ca1\u0cbf\u0c82\u0c97\u0ccd\u200c \u0cae\u0cc1\u0c97\u0cbf\u0ca6\u0cbe\u0c97 \u0c85\u0cb5\u0cb0\u0cc1 \u0c9a\u0cc6\u0ca8\u0ccd\u0ca8\u0cc8\u0ca8\u0cbf\u0c82\u0ca6\u0cb2\u0cc7 \u0ca8\u0ca8\u0c97\u0cc6 \u0cb9\u0cbe\u0ca1\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0ca1\u0cc1 \u0c95\u0cc7\u0cb3\u0cbf \u0ca4\u0cc1\u0c82\u0cac\u0cbe \u0cb8\u0c82\u0ca4\u0ccb\u0cb7\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c97\u0cbe\u0cb3\u0cbf\u0caa\u0c9f\u0ca6 \u0c8e\u0cb2\u0ccd\u0cb2\u0cbe \u0cb9\u0cbe\u0ca1\u0cc1\u0c97\u0cb3\u0cc1 \u0c87\u0cb7\u0ccd\u0c9f.\u00a0", "* \u0ca8\u0cc0\u0cb5\u0cc1 \u0cb9\u0cbe\u0ca1\u0cbf\u0ca6 \u0cb9\u0cbe\u0ca1\u0cc1\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc1 \u0ca8\u0cbf\u0cae\u0ccd\u0cae \u0cab\u0cc7\u0cb5\u0cb0\u0cbf\u0c9f\u0ccd\u200c?\u0caa\u0cb0\u0cae\u0cbe\u0ca4\u0ccd\u0cae \u0c9a\u0cbf\u0ca4\u0ccd\u0cb0\u0ca6 \"\u0cb9\u0cc6\u0cb8\u0cb0\u0cc1 \u0caa\u0cc2\u0cb0\u0ccd\u0ca4\u0cbf \u0cb9\u0cc7\u0cb3\u0ca6\u0cc7..' \u0cb9\u0cbe\u0ca1\u0cc1.\u00a0", "* \u0c85\u0cb5\u0cb0\u0cc1 \u0cae\u0cbe\u0ca4\u0cbe\u0ca1\u0ccb\u0ca6\u0cc1 \u0cad\u0c9f\u0ccd\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ccd\u0cb0!\u0cae\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc6 \u0c9f\u0cc0 \u0c95\u0cc6\u0cc2\u0ca1\u0cc1, \u0ca4\u0cbf\u0c82\u0ca1\u0cbf \u0c95\u0cc6\u0cc2\u0ca1\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0cb9\u0cc6\u0c9a\u0ccd\u0c9a\u0cc1 \u0cae\u0cbe\u0ca4\u0cbe\u0ca1\u0ccb\u0ca6\u0cc7 \u0c87\u0cb2\u0ccd\u0cb2. \u0ca8\u0cbe\u0ca8\u0cc7 \u0c8f\u0ca8\u0cbe\u0ca6\u0cb0\u0cc2 \u0c95\u0cc7\u0cb3\u0cbf\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc2 \u0c9a\u0cbf\u0c95\u0ccd\u0c95\u0ca6\u0cbe\u0c97\u0cbf \u0c89\u0ca4\u0ccd\u0ca4\u0cb0\u0cbf\u0cb8\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0ca8\u0ccd\u0ca8\u0cbf\u0cb8\u0cc1\u0cb5\u0c82\u0ca4\u0cc6 \u0c85\u0cb5\u0cb0\u0cc1 \u0cb9\u0cc6\u0c9a\u0ccd\u0c9a\u0cc1 \u0cae\u0cbe\u0ca4\u0cbe\u0ca1\u0ccb\u0ca6\u0cc1 \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u0c9f\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ccd\u0cb0. \u0cae\u0cbe\u0ca4\u0cbe\u0ca1\u0ccb\u0ca6\u0c95\u0ccd\u0c95\u0cc6 \u0c85\u0cb5\u0cb0\u0cbf\u0c97\u0cc6 \u0cb8\u0cae\u0caf\u0cb5\u0cc2 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c95\u0cbe\u0cb2\u0cc1\u0c97\u0c82\u0c9f\u0cc6\u0c97\u0cc6\u0cc2\u0cae\u0ccd\u0cae\u0cc6 \u0c9f\u0cc0 \u0c95\u0cc6\u0cc2\u0ca1\u0cc1 \u0c85\u0c82\u0ca4 \u0ca4\u0caa\u0ccd\u0caa\u0ca6\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6. \u0c9f\u0cc0 \u0c95\u0cbe\u0cb0\u0ca3\u0c95\u0ccd\u0c95\u0cbe\u0ca6\u0cb0\u0cc2 \u0c85\u0cb5\u0cb0 \u0ca7\u0ccd\u0cb5\u0ca8\u0cbf \u0c95\u0cc7\u0cb3\u0cc1\u0ca4\u0ccd\u0ca4\u0cc0\u0ca8\u0cb2\u0ccd\u0cb2\u0cbe \u0c8e\u0c82\u0cac\u0cc1\u0ca6\u0cc7 \u0ca8\u0ca8\u0c97\u0cc6 \u0c96\u0cc1\u0cb7\u0cbf.", "* \"\u0c85\u0caf\u0ccd\u0caf\u0ccb, \u0ca8\u0cc0\u0cb5\u0ccd\u200c \u0cac\u0cbf\u0ca1\u0cbf... \u0cb8\u0ccd\u0c9f\u0cbe\u0cb0\u0ccd\u200c \u0cb9\u0cc6\u0c82\u0ca1\u0ccd\u0ca4\u0cbf'\"\u0ca8\u0cc0\u0cb5\u0cc1 \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0cb9\u0cc6\u0c82\u0ca1\u0ca4\u0cbf. \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1 \u0cb9\u0cbe\u0ca1\u0cbf\u0cb8\u0cc1\u0cb5\u0cc1\u0ca6\u0cc1 \u0cb9\u0cc7\u0c97\u0cc6?' \u0c8e\u0c82\u0ca6\u0cc1 \u0c8e\u0cb7\u0ccd\u0c9f\u0ccb \u0ca6\u0cc6\u0cc2\u0ca1\u0ccd\u0ca1 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca8\u0ca8\u0c97\u0cc6 \u0ca8\u0cc7\u0cb0\u0cb5\u0cbe\u0c97\u0cbf\u0caf\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1, \u0c97\u0c82\u0ca1\u0ca8\u0cc7 \u0c85\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95. \u0ca8\u0cbf\u0cae\u0c97\u0cc6 \u0c85\u0cb5\u0c95\u0cbe\u0cb6\u0c95\u0ccd\u0c95\u0cc7\u0ca8\u0cc1 \u0c95\u0cc6\u0cc2\u0cb0\u0ca4\u0cc6? \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c95\u0cc2\u0ca1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb9\u0cbe\u0ca1\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cc6\u0c82\u0ca1\u0ca4\u0cbf\u0c97\u0cc7 \u0cb9\u0cc6\u0c9a\u0ccd\u0c9a\u0cc1 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0ca8\u0cc6 \u0c8e\u0c82\u0ca6\u0cc1 \u0caf\u0cbe\u0cb0\u0cbe\u0ca6\u0cb0\u0cc2 \u0c86\u0c95\u0ccd\u0cb7\u0cc7\u0caa\u0cbf\u0cb8\u0cbf\u0ca6\u0cb0\u0cc6 \u0c8e\u0c82\u0cac \u0c86\u0ca4\u0c82\u0c95 \u0c85\u0cb5\u0cb0\u0cbf\u0c97\u0cc6.\u00a0\u00a0*\u0cae\u0ca8\u0cc6 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0ccd\u0ca4\u0cbf\u0ca8\u0cbf \u0c85\u0c82\u0ca4 \u0cb9\u0cc6\u0ca6\u0cb0\u0cbf\u0cb8\u0ccd\u0ca4\u0cbf\u0ca6\u0ccd\u0ca6\u0cc6*\u0cac\u0cb0\u0cc0 \u0cb8\u0c82\u0c97\u0cc0\u0ca4 \u0c85\u0cb7\u0ccd\u0c9f\u0cc7\u0ca8\u0cbe? \u0ca8\u0cc0\u0cb0\u0cc1, \u0c95\u0cb0\u0cc6\u0c82\u0c9f\u0ccd\u200c, \u0c97\u0ccd\u0caf\u0cbe\u0cb8\u0ccd\u200c \u0cac\u0cbf\u0cb2\u0ccd\u0cb2\u0cc2 \u0c95\u0c9f\u0cc6\u00ba\u00e0\u0c95\u0cb2\u0ccd\u0cb2!*\u0cb0\u0cc6\u0cb8\u0ccd\u0c9f\u0ccb\u0cb0\u0cc6\u0c82\u0c9f\u0ccd\u200c\u0c97\u0cc6 \u0cb9\u0ccb\u0c97\u0ccb\u0ca6\u0cc7 \u0c9f\u0cc2\u0cb0\u0cc1!", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0cb5\u0cbe\u0ca3\u0cbf \u0cae\u0cb9\u0cbe\u0cb0\u0cbe\u0ca3\u0cbf"},
{"url": "https://www.udayavani.com/kannada/news/women/294007/meera-sagar-imaging", "content": ["\u0cae\u0cc0\u0cb0\u0cbe, \u0cb5\u0cb0\u0ccd\u0ca3\u0c9a\u0cbf\u0ca4\u0ccd\u0cb0 \u0c95\u0cb2\u0cbe\u0cb5\u0cbf\u0ca6\u0cc6, \"\u0cb5\u0cc3\u0c95\u0ccd\u0cb7' \u0c9a\u0cbf\u0ca4\u0ccd\u0cb0\u0cb6\u0cbe\u0cb2\u0cc6\u0caf \u0cb8\u0c82\u0cb8\u0ccd\u0ca5\u0cbe\u0caa\u0c95\u0cbf, \u0c95\u0cb2\u0cbe \u0cb6\u0cbf\u0c95\u0ccd\u0cb7\u0c95\u0cbf, \u0cb9\u0cbe\u0ca1\u0cc1\u0c97\u0cbe\u0cb0\u0ccd\u0ca4\u0cbf... \u0cb9\u0cc7\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc6 \u0caa\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0ca6\u0cc6. \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0ca8\u0cc6\u0c97\u0cb3\u0cc1 \u0cac\u0cc6\u0ca8\u0ccd\u0ca8\u0cbf\u0c97\u0cbf\u0ca6\u0ccd\u0ca6\u0cb0\u0cc2, \"\u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0cb0\u0cc1\u0ca3\u0ccd\u200c \u0cb8\u0cbe\u0c97\u0cb0\u0ccd\u200c \u0caa\u0ca4\u0ccd\u0ca8\u0cbf \u0c85\u0c82\u0ca4 \u0caf\u0cbe\u0cb0\u0cbe\u0ca6\u0cb0\u0cc2 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0cb0\u0cc6 \u0ca4\u0cc1\u0c82\u0cac\u0cbe\u0ca8\u0cc7 \u0c96\u0cc1\u0cb7\u0cbf \u0c86\u0c97\u0cc1\u0ca4\u0ccd\u0ca4\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0cc0\u0cb0\u0cbe. \u0c87\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6 \u0cae\u0cc7\u0cb2\u0cc6 \u0c87\u0cb5\u0cb0\u0cc1 \u0cac\u0cb9\u0cc1\u0cae\u0cc1\u0c96 \u0caa\u0ccd\u0cb0\u0ca4\u0cbf\u0cad\u0cc6 \u0c85\u0cb0\u0cc1\u0ca3\u0ccd\u200c \u0cb8\u0cbe\u0c97\u0cb0\u0ccd\u200c\u0cb0 \u0caa\u0ca4\u0ccd\u0ca8\u0cbf \u0c8e\u0c82\u0ca6\u0cc1 \u0cb5\u0cbf\u0cb6\u0cc7\u0cb7\u0cb5\u0cbe\u0c97\u0cbf \u0cb9\u0cc7\u0cb3\u0cac\u0cc7\u0c95\u0cbf\u0cb2\u0ccd\u0cb2 \u0c85\u0cb2\u0ccd\u0cb2\u0cb5\u0cc7? \u0cae\u0cc0\u0cb0\u0cbe, \u0c95\u0cbe\u0cb2\u0cc7\u0c9c\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0c85\u0cb0\u0cc1\u0ca3\u0ccd\u200c\u0cb0\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cbf \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cb0\u0cc1. \u0c87\u0cb5\u0cb0 \u0ca6\u0cbe\u0c82\u0caa\u0ca4\u0ccd\u0caf\u0c95\u0ccd\u0c95\u0cc6 \u0c88\u0c97 25\u0ca8\u0cc7 \u0cb5\u0cb0\u0ccd\u0cb7. \u0c8f\u0ca8\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc2 \u0cac\u0ca6\u0cc1\u0c95\u0cc1\u0ca4\u0ccd\u0ca4\u0cc7\u0ca8\u0cc6, \u0c85\u0cb0\u0cc1\u0ca3\u0ccd\u200c \u0caa\u0ccd\u0cb0\u0cc0\u0ca4\u0cbf \u0cac\u0cbf\u0c9f\u0ccd\u0c9f\u0cc1 \u0cac\u0ca6\u0cc1\u0c95\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0cc0\u0cb0\u0cbe..", "* \u0c95\u0cb2\u0cbe\u0cb5\u0cbf\u0ca6\u0cc6 \u0cae\u0ca4\u0ccd\u0ca4\u0cc1 \u0c95\u0cb2\u0cbe \u0cb6\u0cbf\u0c95\u0ccd\u0cb7\u0c95\u0cbf\u0caf\u0cbe\u0c97\u0cbf \u0cac\u0ca6\u0cc1\u0c95\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0cb9\u0cc7\u0c97\u0cc6 \u0ca8\u0ccb\u0ca1\u0cc1\u0ca4\u0ccd\u0ca4\u0cc0\u0cb0\u0cbf?\u0c95\u0cb2\u0cc6 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cac\u0cb2 \u0ca8\u0cc0\u0ca1\u0cc1\u0ca4\u0ccd\u0ca4\u0ca6\u0cc6. \u0cae\u0cbe\u0ca8\u0cb8\u0cbf\u0c95\u0cb5\u0cbe\u0c97\u0cbf \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c97\u0c9f\u0ccd\u0c9f\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0ca8\u0cae\u0c97\u0cc6 \u0ca4\u0cbf\u0cb3\u0cbf\u0ca6\u0cbf\u0cb0\u0cc1\u0cb5 \u0cb5\u0cbf\u0ca6\u0ccd\u0caf\u0cc6\u0caf\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0cc2\u0cac\u0ccd\u0cac\u0cb0\u0cbf\u0c97\u0cc6 \u0c95\u0cb2\u0cbf\u0cb8\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0cb8\u0c82\u0ca4\u0ccb\u0cb7, \u0cac\u0cc7\u0cb0\u0cc6 \u0caf\u0cbe\u0cb5\u0cc1\u0ca6\u0cb0\u0cbf\u0c82\u0ca6\u0cb2\u0cc2 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cc6\u0ca3\u0ccd\u0ca3\u0cc1\u0cae\u0c95\u0ccd\u0c95\u0cb3\u0cbf\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca4\u0cae\u0ccd\u0cae\u0ca6\u0cc7 \u0c86\u0ca6 \u0c85\u0cb8\u0ccd\u0ca4\u0cbf\u0ca4\u0ccd\u0cb5\u0cb5\u0cbf\u0ca6\u0ccd\u0ca6\u0cb0\u0cc7\u0ca8\u0cc7 \u0c9a\u0cc6\u0c82\u0ca6. \u0c86\u0cb0\u0ccd\u0ca5\u0cbf\u0c95\u0cb5\u0cbe\u0c97\u0cbf \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb0\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0cc2\u0ca1 \u0c85\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf.", "* \u0c95\u0cb2\u0cc6\u0caf \u0cac\u0c97\u0ccd\u0c97\u0cc6 \u0c86\u0cb8\u0c95\u0ccd\u0ca4\u0cbf \u0cae\u0cc2\u0ca1\u0cbf\u0ca6\u0ccd\u0ca6\u0cc1 \u0caf\u0cbe\u0cb5\u0cbe\u0c97?\u00a0\u0c95\u0cb2\u0cc6 \u0ca8\u0ca8\u0c97\u0cc6 \u0cb0\u0c95\u0ccd\u0ca4\u0ca6\u0cbf\u0c82\u0ca6 \u0cac\u0c82\u0ca6 \u0cac\u0cb3\u0cc1\u0cb5\u0cb3\u0cbf. \u0ca8\u0ca8\u0ccd\u0ca8 \u0cae\u0cc1\u0ca4\u0ccd\u0ca4\u0c9c\u0ccd\u0c9c\u0cbf\u0caf\u0cbf\u0c82\u0ca6 \u0c85\u0c9c\u0ccd\u0c9c\u0cbf\u0c97\u0cc6, \u0c85\u0c9c\u0ccd\u0c9c\u0cbf\u0caf\u0cbf\u0c82\u0ca6 \u0c85\u0cae\u0ccd\u0cae\u0ca8\u0cbf\u0c97\u0cc6 \u0cae\u0ca4\u0ccd\u0ca4\u0cc1 \u0c85\u0cae\u0ccd\u0cae\u0ca8\u0cbf\u0c82\u0ca6 \u0ca8\u0ca8\u0c97\u0cc6 \u0c95\u0cb2\u0cc6 \u0cb5\u0cb0\u0ccd\u0c97\u0cbe\u0cb5\u0ca3\u0cc6\u0caf\u0cbe\u0c97\u0cbf\u0ca6\u0cc6. \u0c9a\u0cbf\u0c95\u0ccd\u0c95\u0cb5\u0cb3\u0cbf\u0ca6\u0ccd\u0ca6\u0cbe\u0c97 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c85\u0c9c\u0ccd\u0c9c\u0cbf, \u0c85\u0cae\u0ccd\u0cae, \u0c95\u0cc6\u0cc2\u0cac\u0ccd\u0cac\u0cb0\u0cbf \u0c95\u0cc6\u0ca4\u0ccd\u0ca4\u0ca8\u0cc6 \u0cb9\u0cbe\u0c97\u0cc2 \u0c87\u0ca4\u0cb0 \u0c95\u0cb2\u0cbe\u0c95\u0cc3\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c95\u0cc2\u0ca1 \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. 10\u0ca8\u0cc7 \u0ca4\u0cb0\u0c97\u0ca4\u0cbf \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0c95\u0cb2\u0cbe\u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf, \u0c9a\u0cbf\u0ca4\u0ccd\u0cb0\u0c95\u0cb2\u0cbe \u0caa\u0cb0\u0cbf\u0cb7\u0ca4\u0ccd\u200c\u0ca8\u0cb2\u0ccd\u0cb2\u0cbf 5 \u0cb5\u0cb0\u0ccd\u0cb7\u0c97\u0cb3 \u0c87\u0c82\u0c9f\u0cbf\u0c97\u0ccd\u0cb0\u0cc7\u0c9f\u0cc6\u0ca1\u0ccd\u200c \u0ca1\u0cbf\u0c97\u0ccd\u0cb0\u0cbf\u0c97\u0cc6 \u0cb8\u0cc7\u0cb0\u0cbf\u0ca6\u0cc6. \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c95\u0cb2\u0cc6\u0caf\u0cc7 \u0ca8\u0ca8\u0ccd\u0ca8 \u0c89\u0cb8\u0cbf\u0cb0\u0cc1.", "* \u0c9a\u0cbf\u0ca4\u0ccd\u0cb0\u0c95\u0cb2\u0cbe \u0cb6\u0cbe\u0cb2\u0cc6 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf. \u0c88 \u0caf\u0ccb\u0c9c\u0ca8\u0cc6 \u0cb9\u0cc7\u0c97\u0cc6 \u0c86\u0cb0\u0c82\u0cad\u0cb5\u0cbe\u0caf\u0cbf\u0ca4\u0cc1?\u00a0\u0c9a\u0cbf\u0ca4\u0ccd\u0cb0\u0c95\u0cb2\u0cbe \u0caa\u0cb0\u0cbf\u0cb7\u0ca4\u0ccd\u200c\u0ca8\u0cb2\u0ccd\u0cb2\u0cbf \u0c85\u0c82\u0ca4\u0cbf\u0cae \u0cb5\u0cb0\u0ccd\u0cb7\u0ca6 \u0caa\u0ca6\u0cb5\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97\u0cb2\u0cc7 \u0c85\u0cb0\u0cc1\u0ca3\u0ccd\u200c\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0ca6\u0cc6. \u0c86\u0c97\u0cb7\u0ccd\u0c9f\u0cc7, \u0c85\u0cb0\u0cc1\u0ca3\u0ccd\u200c \u0cb0\u0c82\u0c97\u0cad\u0cc2\u0cae\u0cbf \u0c9c\u0cc6\u0cc2\u0ca4\u0cc6\u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c95\u0cb2\u0cbe\u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf \u0cb5\u0cc3\u0ca4\u0ccd\u0ca4\u0cbf \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc7 \u0cb8\u0ccd\u0c95\u0cc6\u0c9a\u0ccd\u200c\u0c97\u0cb3\u0ca8\u0ccd\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0c97\u0cc6 \u0c86\u0c97 \u0caf\u0cbe\u0cb5\u0cc1\u0ca6\u0cc7 \u0cae\u0cb9\u0ca4\u0ccd\u0cb5\u0cbe\u0c95\u0cbe\u0c82\u0c95\u0ccd\u0cb7\u0cc6 \u0c87\u0cb0\u0cb2\u0cbf\u0cb2\u0ccd\u0cb2. \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c87\u0cb0\u0cac\u0cc7\u0c95\u0cc1. \u0c97\u0c82\u0ca1 \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c85\u0c82\u0ca4\u0cb7\u0ccd\u0c9f\u0cc7 \u0ca4\u0cb2\u0cc7\u0cb2\u0cbf\u0ca6\u0ccd\u0ca6\u0ca6\u0ccd\u0ca6\u0cc1. \u0c86\u0ca6\u0cb0\u0cc6, \u0c85\u0cb0\u0cc1\u0ca3\u0ccd\u200c \u0ca8\u0ca8\u0c97\u0cc6 \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0cb0\u0cb2\u0cc1 \u0cac\u0cbf\u0ca1\u0cb2\u0cbf\u0cb2\u0ccd\u0cb2. \u0c9a\u0cbf\u0ca4\u0ccd\u0cb0\u0c95\u0cb2\u0cbe \u0cb6\u0cbe\u0cb2\u0cc6 \u0c95\u0cc2\u0ca1 \u0c85\u0cb0\u0cc1\u0ca3\u0ccd\u200c\u0cb0\u0ca6\u0ccd\u0ca6\u0cc7 \u0caf\u0ccb\u0c9c\u0ca8\u0cc6. \u0ca8\u0cbe\u0ca8\u0cc1 \u0c89\u0ca6\u0ccd\u0caf\u0cae\u0cbf\u0caf\u0cbe\u0c97\u0cb2\u0cc1 \u0c85\u0cb0\u0cc1\u0ca3\u0ccd\u200c\u0cb0\u0cc7 \u0caa\u0ccd\u0cb0\u0cc7\u0cb0\u0ca3\u0cc6.", "* \u0ca8\u0cbf\u0cae\u0ccd\u0cae \u0caa\u0ccd\u0cb0\u0cc0\u0ca4\u0cbf, \u0cae\u0ca6\u0cc1\u0cb5\u0cc6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0c95\u0cb2\u0cbe \u0caa\u0cb0\u0cbf\u0cb7\u0ca4\u0ccd\u200c\u0ca8\u0cb2\u0ccd\u0cb2\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97 \"\u0cb8\u0cae\u0cc1\u0ca6\u0cbe\u0caf' \u0ca8\u0cbe\u0c9f\u0c95 \u0ca4\u0c82\u0ca1\u0ca6 \u0c9c\u0cc6\u0cc2\u0ca4\u0cc6 \u0cae\u0cc8\u0cb8\u0cc2\u0cb0\u0cbf\u0c97\u0cc6 \u0ca8\u0cbe\u0c9f\u0c95 \u0c95\u0cbe\u0cb0\u0ccd\u0caf\u0cbe\u0c97\u0cbe\u0cb0\u0c95\u0ccd\u0c95\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c85\u0cb2\u0ccd\u0cb2\u0cbf \u0c85\u0cb0\u0cc1\u0ca3\u0ccd\u200c \u0ca8\u0cae\u0ccd\u0cae \u0cae\u0cbe\u0cb8\u0ccd\u0c95\u0ccd \u0ca4\u0cb0\u0cac\u0cc7\u0ca4\u0cc1\u0ca6\u0cbe\u0cb0\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cac\u0cb9\u0cb3 \u0ca8\u0c97\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c87\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc6 \u0ca4\u0cc1\u0c82\u0cac\u0cbe \u0cb8\u0cae\u0caf \u0c95\u0cb3\u0cc6\u0ca6\u0cbf\u0ca6\u0ccd\u0ca6\u0cc6\u0cb5\u0cc1. \u0cac\u0cb0\u0cc1\u0cb5\u0cbe\u0c97 \u0cb0\u0c82\u0c97\u0cad\u0cc2\u0cae\u0cbf \u0c95\u0cc1\u0cb0\u0cbf\u0ca4 \u0c95\u0ccd\u0caf\u0cbe\u0cb8\u0cc6\u0c9f\u0ccd\u200c \u0c92\u0c82\u0ca6\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cc2 \u0c95\u0cc2\u0ca1 \u0c95\u0cb2\u0cbe\u0cb5\u0cbf\u0ca6\u0cb0\u0cc1, \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0c86\u0cb8\u0c95\u0ccd\u0ca4\u0cbf\u0c97\u0cb3\u0cc1, \u0caf\u0ccb\u0c9a\u0ca8\u0cc6\u0c97\u0cb3\u0cc2 \u0c92\u0c82\u0ca6\u0cc7 \u0cb0\u0cc0\u0ca4\u0cbf \u0c87\u0cb5\u0cc6 \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cbf\u0ca4\u0cc1. \u0ca8\u0cbe\u0cb5\u0cc1 \u0caa\u0ccd\u0cb0\u0cc0\u0ca4\u0cbf \u0caa\u0ccd\u0cb0\u0cc7\u0cae \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb8\u0cae\u0caf \u0c95\u0cb3\u0cc6\u0caf\u0cb2\u0cc7 \u0c87\u0cb2\u0ccd\u0cb2. \u0ca8\u0cc7\u0cb0\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5 \u0ca8\u0cbf\u0cb0\u0ccd\u0ca7\u0cbe\u0cb0\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cbf\u0ca6\u0cc6\u0cb5\u0cc1.", "* \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0c8e\u0cb7\u0ccd\u0c9f\u0cc1 \u0cb5\u0cb0\u0ccd\u0cb7 \u0c86\u0caf\u0cbf\u0ca4\u0cc1? \u0c86\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3\u0cbf\u0c97\u0cc2 \u0c88\u0c97\u0cbf\u0ca8 \u0ca6\u0cbf\u0ca8\u0c97\u0cb3\u0cbf\u0c97\u0cc2 \u0c8f\u0ca8\u0cbe\u0ca6\u0cb0\u0cc2 \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c86\u0c97\u0cbf\u0ca6\u0cc6\u0caf\u0cbe?\u00a0\u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf 25 \u0cb5\u0cb0\u0ccd\u0cb7\u0c97\u0cb3\u0cbe\u0ca6\u0cb5\u0cc1. \u0c86\u0c97 \u0ca8\u0cae\u0c97\u0cc6 \u0c86\u0cb0\u0ccd\u0ca5\u0cbf\u0c95\u0cb5\u0cbe\u0c97\u0cbf \u0c8f\u0ca8\u0cc7\u0ca8\u0cc2 \u0c85\u0ca8\u0cc1\u0c95\u0cc2\u0cb2\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb0\u0cc1\u0ca3\u0ccd\u200c\u0c97\u0cc6 \u0cb8\u0c82\u0cac\u0cb3\u0cb5\u0cc2 \u0cac\u0cb0\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb8\u0ccd\u0c9f\u0cc8\u0caa\u0cc6\u0c82\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c9c\u0cc0\u0cb5\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c88\u0c97 \u0cac\u0ca6\u0cb2\u0cbe\u0cb5\u0ca3\u0cc6 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0cbe\u0cb5\u0cc1 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0ca8\u0cc1\u0c95\u0cc2\u0cb2\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0. \u0c88\u0c97 \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0c85\u0ca8\u0cc1\u0c95\u0cc2\u0cb2\u0c97\u0cb3\u0cc2 \u0c87\u0cb5\u0cc6. \u0cae\u0cc1\u0c82\u0c9a\u0cc6 \u0c86\u0c9f\u0ccb \u0cb9\u0ca4\u0ccd\u0ca4\u0cc1\u0cb5\u0cc1\u0ca6\u0cc7 \u0ca6\u0cc6\u0cc2\u0ca1\u0ccd\u0ca1 \u0cb8\u0c82\u0cad\u0ccd\u0cb0\u0cae\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c88\u0c97 \u0c95\u0cbe\u0cb0\u0cc1 \u0c87\u0ca6\u0cc6. \u0c9a\u0cbf\u0c95\u0ccd\u0c95 \u0c9f\u0cbf.\u0cb5\u0cbf \u0c9c\u0cbe\u0c97\u0ca6\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0c9f\u0cbf.\u0cb5\u0cbf \u0cac\u0c82\u0ca6\u0cbf\u0ca6\u0cc6. \u0c86\u0ca6\u0cb0\u0cc6 \u0c85\u0ca6\u0ccd\u0caf\u0cbe\u0cb5\u0cc1\u0ca6\u0cc2 \u0ca6\u0cbe\u0c82\u0caa\u0ca4\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cb5\u0cb2\u0ccd\u0cb2 \u0c8e\u0c82\u0cac \u0c85\u0cb0\u0cbf\u0cb5\u0cc2 \u0ca8\u0cae\u0c97\u0cbf\u0ca6\u0cc6. \u0caa\u0ccd\u0cb0\u0cc0\u0ca4\u0cbf, \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6, \u0c96\u0cc1\u0cb7\u0cbf, \u0cb8\u0c82\u0cad\u0ccd\u0cb0\u0cae \u0c8e\u0cb2\u0ccd\u0cb2\u0cb5\u0cc2 \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cae\u0cca\u0ca6\u0cb2\u0cbf\u0ca8 \u0ca6\u0cbf\u0ca8 \u0c87\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0c87\u0cb5\u0cc6.", "* \u0ca6\u0cbe\u0c82\u0caa\u0ca4\u0ccd\u0caf\u0ca6 \u0c86\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0ca8\u0cae\u0ccd\u0cae \u0cac\u0cb3\u0cbf \u0c86\u0c9f\u0ccb\u0ca6\u0cb2\u0ccd\u0cb2\u0cbf \u0c93\u0ca1\u0cbe\u0ca1\u0cc1\u0cb5\u0cb7\u0ccd\u0c9f\u0cc2 \u0cb9\u0ca3 \u0c87\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c86\u0c9f\u0ccb\u0ca6\u0cb2\u0ccd\u0cb2\u0cbf \u0ca4\u0cbf\u0cb0\u0cc1\u0c97\u0cbe\u0ca1\u0cb2\u0cc1 \u0c86\u0cb8\u0cc6 \u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0c97\u0cc6\u0cb2\u0ccd\u0cb2 \u0cae\u0cbf\u0ca8\u0cbf\u0cae\u0cae\u0ccd\u200c \u0c9a\u0cbe\u0cb0\u0ccd\u0c9c\u0ccd\u200c 4 \u0cb0\u0cc2. \u0c87\u0ca4\u0ccd\u0ca4\u0cc1. \u0ca8\u0cbe\u0cb5\u0cc1 \u0c86\u0c9f\u0ccb\u0ca6\u0cb5\u0ca8\u0cbf\u0c97\u0cc6 \u0c8e\u0cb2\u0ccd\u0cb2\u0cbf\u0c97\u0cc6 \u0cb9\u0ccb\u0c97\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0ccd\u0ca4\u0cbe \u0c87\u0cb0\u0cb2\u0cbf\u0cb2\u0ccd\u0cb2. \u0c88 \u0ca6\u0cbe\u0cb0\u0cbf\u0caf\u0cb2\u0ccd\u0cb2\u0cbf \u0cb9\u0ccb\u0c97\u0cbf \u0c85\u0c82\u0ca4\u0cbf\u0ca6\u0ccd\u0cb5\u0cbf \u0c85\u0cb7\u0ccd\u0c9f\u0cc7. \u0cae\u0cbf\u0ca8\u0cbf\u0cae\u0cae\u0ccd\u200c \u0c9a\u0cbe\u0cb0\u0ccd\u0c9a\u0ccd\u200c \u0ca6\u0cbe\u0c9f\u0cbf \u0cae\u0cc0\u0c9f\u0cb0\u0ccd\u200c 4. 5 \u0cb0\u0cc2. \u0ca4\u0ccb\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c86\u0c9f\u0ccb\u0ca6\u0cbf\u0c82\u0ca6 \u0c87\u0cb3\u0cbf\u0ca6\u0cc1\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0cb5\u0cbf. \u0c85\u0cb0\u0cc1\u0ca3\u0ccd\u200c \u0c9c\u0cc7\u0cac\u0cb2\u0ccd\u0cb2\u0cbf 5 \u0cb0\u0cc2. \u0c87\u0ca6\u0ccd\u0ca6\u0cb0\u0cc6; \u0caa\u0cbe\u0ca8\u0cbf\u0caa\u0cc1\u0cb0\u0cbf \u0cac\u0cc7\u0c95\u0ccb \u0c85\u0ca5\u0cb5\u0cbe \u0c86\u0c9f\u0ccb \u0cac\u0cc7\u0c95\u0cc6\u0cc2? \u0c85\u0c82\u0ca4 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0caa\u0cbe\u0ca8\u0cbf\u0caa\u0cc1\u0cb0\u0cbf \u0ca4\u0cbf\u0c82\u0ca6\u0cc1 \u0cae\u0cc8\u0cb2\u0cbf\u0c97\u0c9f\u0ccd\u0c9f\u0cb2\u0cc6 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cac\u0cb0\u0ccd\u0ca4\u0cbe \u0c87\u0ca6\u0ccd\u0cb5\u0cbf. \u0c85\u0ca6\u0cc6\u0cb7\u0ccd\u0c9f\u0cc1 \u0cae\u0cc8\u0cb2\u0cbf \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0c9c\u0cc6\u0cc2\u0ca4\u0cc6\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0ccd\u0ca6\u0cc7\u0cb5\u0ccb \u0c85\u0c82\u0ca6\u0cbe\u0c9c\u0cc7 \u0c87\u0cb2\u0ccd\u0cb2.\u00a0", "* \u0cac\u0cbe\u0cb2\u0ccd\u0caf\u0ca6\u0cb2\u0ccd\u0cb2\u0cbf \u0cac\u0cb9\u0cb3 \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0caf \u0cb9\u0cc1\u0ca1\u0cc1\u0c97\u0cbf \u0c86\u0c97\u0cbf\u0ca6\u0ccd\u0cb0\u0cbf \u0c85\u0c82\u0ca4\u0ca8\u0cbf\u0cb8\u0cc1\u0ca4\u0ccd\u0ca4\u0cc6, \u0cb9\u0ccc\u0ca6\u0cbe?\u00a0\u0cac\u0cbe\u0cb2\u0ccd\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cac\u0cb9\u0cc1\u0cae\u0cc1\u0c96 \u0caa\u0ccd\u0cb0\u0ca4\u0cbf\u0cad\u0cc6. \u0cb9\u0cbe\u0ca1\u0cc1, \u0ca8\u0cc3\u0ca4\u0ccd\u0caf, \u0ca8\u0c9f\u0ca8\u0cc6, \u0cb8\u0c82\u0c97\u0cc0\u0ca4, \u0cb0\u0c82\u0c97\u0ccb\u0cb2\u0cbf, \u0c9a\u0cbf\u0ca4\u0ccd\u0cb0\u0c95\u0cb2\u0cc6 \u0c8e\u0cb2\u0ccd\u0cb2\u0ca6\u0cb0\u0cb2\u0ccd\u0cb2\u0cc2 \u0cb8\u0ca6\u0cbe \u0cae\u0cc1\u0c82\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0c93\u0ca6\u0cbf\u0ca8\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa \u0cb9\u0cbf\u0c82\u0ca6\u0cc6 \u0cac\u0cbf\u0ca6\u0ccd\u0ca6\u0cc6. \u0c8e\u0cb2\u0ccd\u0cb2\u0cbe \u0cae\u0c95\u0ccd\u0c95\u0cb3 \u0cac\u0ccc\u0ca6\u0ccd\u0ca7\u0cbf\u0c95 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0c92\u0c82\u0ca6\u0cc7 \u0cb0\u0cc0\u0ca4\u0cbf \u0c87\u0cb0\u0ccb\u0ca6\u0cbf\u0cb2\u0ccd\u0cb2. \u0c9c\u0cbe\u0cb8\u0ccd\u0ca4\u0cbf \u0c85\u0c82\u0c95 \u0ca4\u0cc6\u0c97\u0cc6\u0caf\u0ca6 \u0cae\u0c95\u0ccd\u0c95\u0cb3 \u0c8e\u0ca6\u0cc1\u0cb0\u0cc1 \u0ca8\u0cc0\u0cb5\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c86\u0c97\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0cb7\u0ccd\u0c9f\u0cc2 \u0c85\u0cb5\u0cb0\u0cc1 \u0c93\u0ca6\u0cbf\u0ca8\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c86\u0cb8\u0c95\u0ccd\u0ca4\u0cbf \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0ccd\u0ca8 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0cb9\u0cbe\u0c97\u0cc7 \u0c86\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \"\u0ca8\u0cbf\u0ca8\u0c97\u0cc6 \u0cac\u0cc7\u0cb0\u0cc7\u0ca6\u0cc6\u0cb2\u0ccd\u0cb2\u0cbe \u0cae\u0cbe\u0ca1\u0c95\u0ccd\u0c95\u0cc6 \u0c86\u0c97\u0ca4\u0ccd\u0ca4\u0cc6, \u0c93\u0ca6\u0c95\u0ccd\u0c95\u0cc6 \u0cae\u0cbe\u0ca4\u0ccd\u0cb0 \u0c86\u0c97\u0cb2\u0ccd\u0cb2, \"\u0c93\u0ca6\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0cb9\u0cbf\u0c82\u0ca6\u0cc6 \u0cac\u0cbf\u0ca6\u0ccd\u0cb0\u0cc6 \u0caf\u0cbe\u0cb0\u0cc2 \u0cae\u0cb0\u0ccd\u0caf\u0cbe\u0ca6\u0cc6 \u0c95\u0cc6\u0cc2\u0ca1\u0cb2\u0ccd\u0cb2'.. \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0ccd\u0cb3\u0ccb\u0cb0\u0cc1. \u0c85\u0c82\u0ca5\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2 \u0c95\u0cc7\u0cb3\u0cbf \u0c95\u0cc7\u0cb3\u0cbf \u0cac\u0cb9\u0cc1\u0cb6\u0c83 \u0c93\u0ca6\u0cbf \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cb2\u0cc1 \u0ca8\u0ca8\u0ccd\u0ca8\u0cbf\u0c82\u0ca6 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2\u0cb5\u0cc7\u0ca8\u0cc6\u0cc2 \u0c8e\u0ca8\u0cbf\u0cb8\u0cbf, \u0c9a\u0cbf\u0ca4\u0ccd\u0cb0\u0c95\u0cb2\u0cc6\u0caf\u0ca8\u0ccd\u0ca8\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0ca6\u0cc6. \u00a0", "* \u0ca8\u0cc0\u0cb5\u0cc2 \u0c95\u0cc2\u0ca1 \u0c88\u0c97 \u0cb6\u0cbf\u0c95\u0ccd\u0cb7\u0c95\u0cb0\u0cc1. \u0ca8\u0cbf\u0cae\u0ccd\u0cae \u0ca4\u0cb0\u0cac\u0cc7\u0ca4\u0cbf \u0c95\u0ccd\u0cb0\u0cae \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6?\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0c95\u0ccd\u0c95\u0cc6 \u0c85\u0ca8\u0cc1\u0c97\u0cc1\u0ca3\u0cb5\u0cbe\u0c97\u0cbf \u0ca4\u0cb0\u0cac\u0cc7\u0ca4\u0cbf \u0ca8\u0cc0\u0ca1\u0cc1\u0ca4\u0ccd\u0ca4\u0cc7\u0ca8\u0cc6. 3-4 \u0cb5\u0cb0\u0ccd\u0cb7\u0ca6 \u0cae\u0c95\u0ccd\u0c95\u0cb3 \u0c97\u0cc1\u0c82\u0caa\u0cb2\u0ccd\u0cb2\u0cc7 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cae\u0cc8\u0c82\u0ca1\u0ccd\u200c\u0cb8\u0cc6\u0c9f\u0ccd\u200c\u0ca8 \u0cae\u0c95\u0ccd\u0c95\u0cb3\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0c82\u0ca6\u0cc1 \u0cae\u0c97\u0cc1 \u0ca4\u0cc1\u0c82\u0cac \u0cb6\u0ccd\u0cb0\u0ca6\u0ccd\u0ca7\u0cc6\u0caf\u0cbf\u0c82\u0ca6 \u0c95\u0cb2\u0cbf\u0ca4\u0cb0\u0cc6, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0ca4\u0cc1\u0c82\u0cac\u0cbe \u0c95\u0cbf\u0ca4\u0cbe\u0caa\u0ca4\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0cae\u0c97\u0cc1\u0cb5\u0cbf\u0c97\u0cc6, \u0c95\u0cb2\u0cbf\u0c95\u0cc6 \u0c95\u0cc2\u0ca1\u0cbe \u0ca8\u0cbf\u0ca8\u0ccd\u0ca8 \u0c95\u0cbf\u0ca4\u0cbe\u0caa\u0ca4\u0cbf\u0c97\u0cb3\u0cc6\u0cb2\u0ccd\u0cb2\u0ca6\u0cb0 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6 \u0cad\u0cbe\u0c97 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cae\u0ca8\u0cb5\u0cb0\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cac\u0cc7\u0c95\u0cc1. \u0c85\u0ca6\u0c95\u0ccd\u0c95\u0cc6 \u0c85\u0ca6\u0cb0\u0ca6\u0ccd\u0ca6\u0cc7 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0cb5\u0cc2 \u0c95\u0cbf\u0ca4\u0cbe\u0caa\u0ca4\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cb2\u0cc7 \u0ca4\u0cb0\u0cac\u0cc7\u0ca4\u0cbf \u0ca8\u0cc0\u0ca1\u0cac\u0cc7\u0c95\u0cc1. \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c86\u0c97\u0cbf \u0c8f\u0ca8\u0ca8\u0ccd\u0ca8\u0cc2 \u0cb9\u0cc7\u0cb3\u0cac\u0cbe\u0cb0\u0ca6\u0cc1. \u0c92\u0c82\u0ca6\u0cc1 \u0cb9\u0cc6\u0ca3\u0ccd\u0ca3\u0cc1 \u0cae\u0c97\u0cc1 \u0c95\u0ca8\u0ccd\u0ca8\u0ca1\u0cbf \u0cae\u0cc1\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0c85\u0cb2\u0c82\u0c95\u0cbe\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1, \u0ca4\u0ca8\u0ccd\u0ca8\u0ca8\u0ccd\u0ca8\u0cc1 \u0ca4\u0cbe\u0ca8\u0cc7 \u0ca8\u0ccb\u0ca1\u0cbf \u0c96\u0cc1\u0cb7\u0cbf\u0caa\u0c9f\u0ccd\u0c9f\u0cb0\u0cc6 \u0c86 \u0cae\u0c97\u0cc1\u0cb5\u0cbf\u0ca8 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0cb5\u0cc3\u0ca6\u0ccd\u0ca7\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \"\u0c95\u0ca8\u0ccd\u0ca8\u0ca1\u0cbf \u0cae\u0cc1\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0cac\u0cbf\u0c9f\u0ccd\u0caf\u0cbe? \u0ca8\u0cc0\u0ca8\u0cbf\u0ca8\u0ccd\u0ca8\u0cc1 \u0c89\u0ca6\u0ccd\u0ca7\u0cbe\u0cb0 \u0c86\u0c97\u0cb2\u0ccd\u0cb2' \u0c85\u0c82\u0ca6\u0ccd\u0cb0\u0cc6 \u0c86 \u0cae\u0c97\u0cc1\u0cb5\u0cbf\u0ca8 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0c95\u0cc1\u0c97\u0ccd\u0c97\u0cbf\u0cb8\u0cbf\u0ca6\u0c82\u0ca4\u0cc6.\u00a0", "* \u0cae\u0c97\u0cb3\u0cc1 \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cbf\u0caf\u0cbe\u0c97\u0cbf \u0cb0\u0ccd\u200d\u0caf\u0cbe\u0c82\u0cac\u0cc6\u0cc2-2 \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \u0caa\u0cb0\u0cbf\u0c9a\u0cbf\u0ca4\u0cb3\u0cbe\u0c97\u0cbf\u0ca6\u0ccd\u0ca6\u0cbe\u0cb3\u0cc6. \u0cae\u0c97\u0ca8 \u0c86\u0cb8\u0c95\u0ccd\u0ca4\u0cbf \u0caf\u0cbe\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0cc6?\u0cae\u0c97\u0cb3\u0cc1 \u0c85\u0ca6\u0cbf\u0ca4\u0cbf \u0c88\u0c97 10\u0ca8\u0cc7 \u0ca4\u0cb0\u0c97\u0ca4\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb3\u0cc6. \u0c85\u0cb5\u0cb3\u0cbf\u0c97\u0cbf\u0c82\u0ca4 \u0c85\u0cb5\u0cb0\u0caa\u0ccd\u0caa\u0ca8\u0cbf\u0c97\u0cc7 \u0c86\u0c95\u0cc6\u0caf\u0ca8\u0ccd\u0ca8\u0cc1 \u0c97\u0cbe\u0caf\u0c95\u0cbf \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0cae\u0cb9\u0ca6\u0cbe\u0cb8\u0cc6. \u0c85\u0cb5\u0cb3\u0cc1 \u0caa\u0cc1\u0c9f\u0ccd\u0c9f \u0cb9\u0cc1\u0ca1\u0cc1\u0c97\u0cbf\u0caf\u0cbf\u0ca6\u0ccd\u0ca6\u0cbe\u0c97 \u0c85\u0ca6\u0cbf\u0ca4\u0cbf\u0c97\u0cc6 \u0cb9\u0cbe\u0ca1\u0cb2\u0cc1 \u0cb9\u0cc7\u0cb3\u0cbf \u0c87\u0cb5\u0cb0\u0cc1 \u0ca1\u0ccd\u0cb0\u0c82 \u0cac\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbe \u0c95\u0cc2\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0ca8\u0cbf\u0ca8\u0c97\u0cc6 \u0c93\u0ca6\u0cb2\u0cc1 \u0c87\u0cb7\u0ccd\u0c9f \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0cb0\u0cc2 \u0caa\u0cb0\u0cb5\u0cbe\u0c97\u0cbf\u0cb2\u0ccd\u0cb2. \u0cb8\u0c82\u0c97\u0cc0\u0ca4\u0ca6 \u0c95\u0ca1\u0cc6 \u0cb8\u0c82\u0caa\u0cc2\u0cb0\u0ccd\u0ca3 \u0c97\u0cae\u0ca8 \u0ca8\u0cc0\u0ca1\u0cc1' \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cbe \u0c87\u0cb0\u0ccd\u0ca4\u0cbe\u0cb0\u0cc6. \u0c85\u0cb5\u0cb3\u0cc1 \u0ca8\u0cbe\u0c9f\u0c95\u0c97\u0cb3\u0cb2\u0ccd\u0cb2\u0cc2 \u0c85\u0cad\u0cbf\u0ca8\u0caf\u0cbf\u0cb8\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0caa\u0ccd\u0caa\u0ca8 \u0cb0\u0c82\u0c97\u0cad\u0cc2\u0cae\u0cbf \u0ca8\u0c82\u0c9f\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5 \u0cb2\u0c95\u0ccd\u0cb7\u0ca3 \u0c85\u0cb5\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0c97 \u0cb8\u0cc2\u0cb0\u0ccd\u0caf\u0ca8\u0cbf\u0c97\u0cc6 \u0caa\u0ccd\u0cb0\u0cbe\u0ca3\u0cbf \u0caa\u0c95\u0ccd\u0cb7\u0cbf\u0c97\u0cb3\u0cc6\u0c82\u0ca6\u0cb0\u0cc6 \u0caa\u0ccd\u0cb0\u0cbe\u0ca3. \u0c88\u0c97 \u0c86\u0ca4\u0ca8 \u0c97\u0cae\u0ca8 \u0cae\u0cbe\u0cb0\u0ccd\u0cb7\u0cb2\u0ccd\u200c \u0c86\u0cb0\u0ccd\u0c9f\u0ccd\u0cb8\u0ccd \u0c95\u0ca1\u0cc6 \u0cb9\u0cca\u0cb0\u0cb3\u0cbf\u0ca6\u0cc6. \u0c85\u0ca6\u0cb0 \u0cac\u0c97\u0ccd\u0c97\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0ca8\u0cc6. \u0c88 \u0cb5\u0cb0\u0ccd\u0cb7\u0ca6 \u0c95\u0ca1\u0cc6\u0caf\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbf\u0ca8 \u0c95\u0cb2\u0cbf\u0c95\u0cc6\u0c97\u0cc6 \u0cac\u0ccd\u0caf\u0cbe\u0c82\u0c95\u0cbe\u0c95\u0ccd\u200c\u0c97\u0cc6 \u0ca4\u0cc6\u0cb0\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6. \u0ca8\u0cbe\u0cb5\u0cc1 \u0cae\u0cc2\u0cb5\u0cb0\u0cc2 \u0c8f\u0ca8\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0c85\u0ca6\u0c95\u0ccd\u0c95\u0cc6\u0cb2\u0ccd\u0cb2 \u0caa\u0ccd\u0cb0\u0cc7\u0cb0\u0c95 \u0cb6\u0c95\u0ccd\u0ca4\u0cbf \u0c85\u0cb0\u0cc1\u0ca3\u0ccd\u200c.", "* \u0c9f\u0cc0\u0ca8\u0cc7\u0c9c\u0ccd\u200c \u0cae\u0c95\u0ccd\u0c95\u0cb3 \u0cae\u0ca4\u0ccd\u0ca4\u0cc1 \u0caa\u0ccb\u0cb7\u0c95\u0cb0 \u0cae\u0ca7\u0ccd\u0caf\u0cc6 \u0cb5\u0cbe\u0ca6, \u0cb5\u0cbe\u0c97\u0ccd\u0cb5\u0cbe\u0ca6 \u0ca8\u0ca1\u0cc6\u0caf\u0cc1\u0cb5\u0cc1\u0ca6\u0cc1 \u0cb8\u0cbe\u0cae\u0cbe\u0ca8\u0ccd\u0caf. \u0ca8\u0cbf\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cb9\u0cc7\u0c97\u0cc6?\u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c85\u0c82\u0ca5\u0ca6\u0ccd\u0ca6\u0cc7\u0ca8\u0cc2 \u0ca8\u0ca1\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cae\u0c95\u0ccd\u0c95\u0cb3\u0cbf\u0cac\u0ccd\u0cac\u0cb0\u0cc2 \u0ca4\u0cc1\u0c82\u0cac\u0cbe \u0caa\u0ccd\u0cb0\u0cac\u0cc1\u0ca6\u0ccd\u0ca7\u0cb0\u0cc1. \u0ca8\u0ca8\u0ccd\u0ca8 \u0cae\u0ca4\u0ccd\u0ca4\u0cc1 \u0cae\u0c97\u0cb3 \u0cae\u0ca7\u0ccd\u0caf\u0cc6 \u0c92\u0cb3\u0ccd\u0cb3\u0cc6\u0caf \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0c87\u0ca6\u0cc6. \u0c85\u0cb5\u0cb3\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0c9c\u0cbe\u0cb8\u0ccd\u0ca4\u0cbf. \u0c85\u0cb5\u0cb3 \u0c9c\u0cc6\u0cc2\u0ca4\u0cc6 \u0ca8\u0cbe\u0ca8\u0cc2 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb3\u0cc1 \u0c88\u0c9c\u0cb2\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb3\u0cc6, \u0ca8\u0cbe\u0ca8\u0cc2 \u0c85\u0cb5\u0cb3 \u0c9c\u0cc6\u0cc2\u0ca4\u0cc6 \u0cb9\u0ccb\u0c97\u0cbf \u0c88\u0c9c\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0c9f\u0c95 \u0caa\u0ccd\u0cb0\u0ca6\u0cb0\u0ccd\u0cb6\u0ca8\u0c97\u0cb3\u0cbf\u0c97\u0cc2 \u0c92\u0c9f\u0ccd\u0c9f\u0cbf\u0c97\u0cc7 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0cb5\u0cc6. \u0cae\u0c97 \u0ca4\u0cc1\u0c82\u0cac\u0cbe \u0cb8\u0ccd\u0cb5\u0ca4\u0c82\u0ca4\u0ccd\u0cb0 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0ca6\u0cb5\u0ca8\u0cc1. \u0c85\u0cb5\u0ca8\u0cc1 \u0caf\u0cbe\u0cb5 \u0cb5\u0cbf\u0cb7\u0caf\u0c95\u0ccd\u0c95\u0cc2 \u0cb5\u0cbe\u0ca6\u0c95\u0ccd\u0c95\u0cc6 \u0c87\u0cb3\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2.", "* \u0c88\u0c97\u0cb2\u0cc2 \u0cb5\u0cb0\u0ccd\u0ca3\u0c9a\u0cbf\u0ca4\u0ccd\u0cb0 \u0cb0\u0c9a\u0ca8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc0\u0cb0\u0cbe?\u0cae\u0cca\u0ca6\u0cb2\u0cc6\u0cb2\u0ccd\u0cb2\u0cbe \u0caa\u0ccb\u0c9f\u0ccd\u0cb0\u0cc7\u0c9f\u0ccd\u200c \u0c95\u0cb2\u0cbe\u0c95\u0cc3\u0ca4\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cac\u0cc7\u0ca1\u0cbf\u0c95\u0cc6 \u0c87\u0ca4\u0ccd\u0ca4\u0cc1. \u0c88\u0c97 \u0c95\u0c82\u0caa\u0ccd\u0caf\u0cc2\u0c9f\u0cb0\u0ccd\u200c \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cbe\u0ca8\u0ca6\u0cbf\u0c82\u0ca6 \u0caa\u0ccb\u0c9f\u0ccd\u0cb0\u0cc7\u00ec\u0c9f\u0ccd\u200c \u0c95\u0cb2\u0cbe\u0c95\u0cc3\u0ca4\u0cbf\u0c97\u0cb3\u0cc1 \u0c95\u0ca1\u0cbf\u0cae\u0cc6 \u0ca6\u0cb0\u0c95\u0ccd\u0c95\u0cc7 \u0ca6\u0cc6\u0cc2\u0cb0\u0c95\u0cc1\u0ca4\u0ccd\u0ca4\u0cb5\u0cc6. \u0c9c\u0ca8\u0cb0\u0cc1 4-5 \u0cb2\u0c95\u0ccd\u0cb7 \u0c95\u0cc6\u0cc2\u0c9f\u0ccd\u0c9f\u0cc1 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c82\u0ca6 \u0c95\u0cb2\u0cbe\u0c95\u0cc3\u0ca4\u0cbf \u0c96\u0cb0\u0cc0\u0ca6\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0caa\u0ccb\u0c9f\u0ccd\u0cb0\u0cc7\u00ec\u0c9f\u0ccd\u200c \u0cb0\u0c9a\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb9\u0c82\u0cb8\u0cb2\u0cc7\u0c96 \u0c85\u0cb5\u0cb0\u0cc1 \u0c85\u0cb5\u0cb0 \u0ca4\u0c82\u0ca6\u0cc6\u0caf \u0caa\u0ccb\u0c9f\u0ccd\u0cb0\u0cc7\u00ec\u0c9f\u0ccd\u200c \u0cb0\u0c9a\u0cbf\u0cb8\u0cbf\u0c95\u0cc6\u0cc2\u0ca1\u0cb2\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cc1 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0ccd\u0ca6 \u0cb0\u0cc0\u0ca4\u0cbf\u0caf\u0cc7 \u0cb0\u0c9a\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cc6. \u0ca4\u0cc1\u0c82\u0cac\u0cbe \u0cb8\u0c82\u0ca4\u0ccb\u0cb7 \u0caa\u0c9f\u0ccd\u0c9f\u0cb0\u0cc1. \u0c8e\u0cb8\u0ccd\u200c.\u0c86\u0cb0\u0ccd\u200c. \u0cac\u0cc6\u0cc2\u0cae\u0ccd\u0cae\u0cbe\u0caf\u0cbf\u0caf\u0cb5\u0cb0 \u0c9c\u0cc0\u0cb5\u0ca8 \u0c9a\u0cb0\u0cbf\u0ca4\u0ccd\u0cb0\u0cc6\u0caf\u0ca8\u0ccd\u0ca8\u0cc2 \u0cb0\u0c9a\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "* \u0c8a\u0c9f \u0cac\u0ca1\u0cbf\u0cb8\u0ccb\u0ca6\u0ccd\u0cb0\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf \u0c87\u0ca6\u0cc6...\u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0c92\u0c82\u0ca5\u0cb0\u0cbe \u0c92\u0ca4\u0ccd\u0ca4\u0ca1 \u0ca8\u0cbf\u0cb5\u0cbe\u0cb0\u0c95 \u0c87\u0ca6\u0ccd\u0ca6 \u0cb9\u0cbe\u0c97\u0cc6. \u0cae\u0ca7\u0ccd\u0caf\u0cb0\u0cbe\u0ca4\u0ccd\u0cb0\u0cbf \u0c8f\u0cb3\u0cbf\u0cb8\u0cbf \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1 \u0c8e\u0c82\u0ca6\u0cb0\u0cc2 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0ca8\u0cc6\u0c97\u0cc6 \u0c85\u0ca4\u0cbf\u0ca5\u0cbf\u0c97\u0cb3\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1, \u0c85\u0cb5\u0cb0\u0cbf\u0c97\u0cbe\u0c97\u0cbf \u0cb5\u0cbf\u0cb6\u0cc7\u0cb7 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccb\u0ca6\u0c82\u0ca6\u0ccd\u0cb0\u0cc6 \u0c8e\u0cb2\u0ccd\u0cb2\u0cbf\u0cb2\u0ccd\u0cb2\u0ca6 \u0c96\u0cc1\u0cb7\u0cbf \u0ca8\u0ca8\u0c97\u0cc6. \u0ca8\u0cbe\u0cb5\u0cc1 \u0cae\u0cbe\u0ca1\u0cbf\u0ca6 \u0c85\u0ca1\u0cc1\u0c97\u0cc6\u0caf\u0ca8\u0ccd\u0ca8\u0cc1 \u0cac\u0cc7\u0cb0\u0cc6\u0caf\u0cb5\u0cb0\u0cc1 \u0c86\u0cb8\u0ccd\u0cb5\u0cbe\u0ca6\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cbe\u0c97 \u0c92\u0c82\u0ca6\u0cc1 \u0cb0\u0cc0\u0ca4\u0cbf\u0caf \u0ca4\u0cc3\u0caa\u0ccd\u0ca4\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb0\u0cc1\u0ca3\u0ccd\u200c \u0caf\u0cbe\u0cb0\u0ca8\u0ccd\u0ca8\u0cbe\u0ca6\u0cb0\u0cc2 \u00a0\u0ca6\u0cbf\u0ca2\u0cc0\u0cb0\u0ccd\u200c \u0c85\u0c82\u0ca4 \u0cae\u0ca8\u0cc6\u0c97\u0cc6 \u0c95\u0cb0\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cbf\u00a4\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cb0\u0cbe\u0ca4\u0ccd\u0cb0\u0cbf \u0cae\u0cc2\u0cb0\u0cc1 \u0c97\u0c82\u0c9f\u0cc6\u0c97\u0cc6 \u0c8e\u0ca6\u0ccd\u0ca6\u0cc1 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc2 \u0c87\u0ca6\u0cc6.", "* \u0caa\u0ccd\u0cb0\u0cc0\u0ca4\u0cbf, \u0caa\u0ccd\u0cb0\u0cc7\u0cae \u0c87\u0cb2\u0ccd\u0cb2, \u0ca1\u0cc8\u0cb0\u0cc6\u0c95\u0ccd\u0c9f\u0ccd \u0cae\u0ca6\u0cc1\u0cb5\u0cc7\u0ca8\u0cc7!* \u0c86\u0c9f\u0ccb\u0ca6\u0cb2\u0ccd\u0cb2\u0cbf \u0c93\u0ca1\u0cbe\u0ca1\u0ccb\u0c95\u0cc2 \u0ca6\u0cc1\u0ca1\u0ccd\u0ca1\u0cbf\u0cb0\u0cb2\u0cbf\u0cb2\u0ccd\u0cb2!\u00a0* \u0caa\u0cbe\u0ca8\u0cbf\u0caa\u0cc1\u0cb0\u0cbf \u0cac\u0cc7\u0c95\u0ccb, \u0c86\u0c9f\u0ccb \u0cac\u0cc7\u0c95\u0ccb?* \u0c85\u0cb0\u0cc1\u0ca3\u0ccd\u200c \u0ca8\u0ca8\u0ccd\u0ca8 \u0cb8\u0ccd\u0c9f\u0ccd\u0cb0\u0cc6\u0c82\u0ca4\u0ccd\u200c* \u0cb0\u0cbe\u0ca4\u0ccd\u0cb0\u0cbf \u0cae\u0cc2\u0cb0\u0c95\u0ccd\u0c95\u0cc6 \u0c8e\u0ca6\u0ccd\u0ca6\u0cc2 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf...", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6.\u00a0"], "title": "\u0cae\u0cc0\u0cb0\u0cbe \u0cb8\u0cbe\u0c97\u0cb0 \u0c9a\u0cbf\u0ca4\u0ccd\u0ca4\u0cbe\u0cb0"},
{"url": "https://www.udayavani.com/kannada/news/interviews/238490/the-music-is-my-god-and-the-name-of-the-lord-is-in-arjuna-s-banner", "content": ["\"\u0c95\u0cc6\u0c82\u0caa\u0cc7\u0c97\u0ccc\u0ca1' \u0c9a\u0cbf\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc2 \u0c87\u0cb2\u0ccd\u0cb2\u0ca6\u0c82\u0ca4\u0cbf\u0ca6\u0ccd\u0ca6\u0cb0\u0cc1 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf. \u0c85\u0cb5\u0cb0 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c95\u0cc6\u0cb2\u0cb5\u0cc1 \u0cb9\u0cbe\u0ca1\u0cc1\u0c97\u0cb3\u0cc1 \u0cb9\u0cbf\u0c9f\u0ccd\u200c \u0c86\u0ca6\u0cb0\u0cc2, \u0c85\u0ca6\u0ccd\u0caf\u0cbe\u0c95\u0ccb \u0c85\u0cb0\u0ccd\u0c9c\u0cc1\u0ca8\u0ccd\u200c \u0cae\u0cbe\u0ca4\u0ccd\u0cb0 \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cac\u0ccd\u0cb0\u0cc7\u0c95\u0ccd\u200c\u0c97\u0cbe\u0c97\u0cbf \u0c95\u0cbe\u0caf\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cb0\u0cc1. \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0cac\u0ccd\u0cb0\u0cc7\u0c95\u0ccd\u200c \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cb8\u0cc1\u0ca6\u0cc0\u0caa\u0ccd\u200c \u0c85\u0cad\u0cbf\u0ca8\u0caf\u0ca6 \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c95\u0cc6\u0c82\u0caa\u0cc7\u0c97\u0ccc\u0ca1' \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6. \u0c88 \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \u0c85\u0cb5\u0cb0\u0cc1 \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cae\u0ccb\u0cb8\u0ccd\u0c9f\u0ccd\u200c \u0cb5\u0cbe\u0c82\u0c9f\u0cc6\u0ca1\u0ccd\u200c \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0ca6\u0cb0\u0cc1. \u0c95\u0cb3\u0cc6\u0ca6 \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cae\u0cbf\u0ca8\u0cbf\u0cae\u0cae\u0ccd\u200c 10 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cbe\u0ca6\u0cb0\u0cc2 \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb8\u0c82\u0c97\u0cc0\u0ca4\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0cae\u0ca4\u0ccd\u0ca4\u0cc1 10 \u0c97\u0cc0\u0ca4\u0cc6\u0c97\u0cb3\u0cbe\u0ca6\u0cb0\u0cc2 \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97\u0cb2\u0cc7 \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 70\u0ca8\u0cc7 \u0c9a\u0cbf\u0ca4\u0ccd\u0cb0 \"\u0cb0\u0cbe\u0c97' \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0cc6. \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c85\u0cb0\u0ccd\u0c9c\u0cc1\u0ca8\u0ccd\u200c \u0ca4\u0cae\u0ccd\u0cae \u0c88 70 \u0c9a\u0cbf\u0ca4\u0ccd\u0cb0\u0c97\u0cb3 \u0caa\u0caf\u0ca3 \u0cae\u0ca4\u0ccd\u0ca4\u0cc1 \u0caf\u0cb6\u0cb8\u0ccd\u0cb8\u0cbf\u0ca8 \u0cac\u0c97\u0ccd\u0c97\u0cc6 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf \u0c95\u0ca8\u0ccd\u0ca8\u0ca1\u0ca6 \u0cac\u0cbf\u0c9d\u0cbf \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0cac\u0cbf\u0c9f\u0ccd\u0c9f\u0cb0\u0cb2\u0ccd\u0cb2\u0cbe?- \u0ca8\u0ccb\u0ca1\u0cbf, \u0c87\u0cb7\u0ccd\u0c9f \u0c87\u0cb0\u0cc1\u0cb5 \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0cc0\u0ca4\u0cbf \u0c87\u0cb0\u0cc1\u0cb5\u0cb5\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6, \u0caf\u0cbe\u0cb5\u0cc1\u0ca6\u0cc2 \u0c95\u0cb7\u0ccd\u0c9f \u0c86\u0c97\u0cb2\u0ccd\u0cb2. \u0c95\u0cb7\u0ccd\u0c9f \u0c85\u0ca8\u0cbf\u0cb8\u0ccb\u0ca6\u0cc1 \u0cac\u0cc7\u0cb0\u0cc6 \u0cb0\u0cc0\u0ca4\u0cbf\u0caf \u0c9c\u0ca8\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5\u0cbe\u0c97. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0cb9\u0ca6\u0cbf\u0ca8\u0cc8\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbf\u0c9c\u0cb5\u0cbe\u0c97\u0cbf\u0caf\u0cc2 \u0c85\u0ca6\u0cc1 \u0ca8\u0ca8\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0ca6\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0c85\u0cb0\u0ccd\u0c9c\u0cc1\u0ca8\u0ccd\u200c\u0c9c\u0ca8\u0ccd\u0caf \u0c92\u0cac\u0ccd\u0cac\u0ca8\u0cbf\u0c82\u0ca6 \u0c85\u0cb2\u0ccd\u0cb2. \u0ca8\u0ca8\u0ccd\u0ca8 \u0c9c\u0ca4\u0cc6 \u0cb0\u0cbe\u0ca4\u0ccd\u0cb0\u0cbf, \u0cb9\u0c97\u0cb2\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0cb8\u0c82\u0c97\u0cc0\u0ca4\u0c97\u0cbe\u0cb0\u0cb0\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cc1, \u0c9a\u0cc6\u0ca8\u0ccd\u0ca8\u0cc8\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0ca8\u0ccd\u0ca8 \u0cae\u0ccd\u0caf\u0cc2\u0cb8\u0cbf\u0cb7\u0cbf\u0caf\u0ca8\u0ccd\u0cb8\u0ccd\u200c \u0c95\u0cc6\u0cc2\u0c9f\u0ccd\u0c9f \u0cb8\u0cb9\u0c95\u0cbe\u0cb0, \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0c8e\u0cb7\u0ccd\u0c9f\u0cc7 \u0c92\u0ca4\u0ccd\u0ca4\u0ca1\u0cb5\u0cbf\u0ca6\u0ccd\u0ca6\u0cb0\u0cc2 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0ca8\u0cbf\u0cad\u0cbe\u0caf\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc1 \u0c95\u0ca1\u0cc6 \u0cb8\u0cbf\u0ca8\u0cbf\u0cae\u0cbe, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \u0cb0\u0cbf\u0caf\u0cbe\u0cb2\u0cbf\u0c9f\u0cbf \u0cb6\u0ccb \u0c87\u0cb5\u0cc6\u0cb2\u0ccd\u0cb2 \u0cb8\u0cb0\u0cbf\u0caf\u0cbe\u0c97\u0cbf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cc1 \u0c92\u0cb3\u0ccd\u0cb3\u0cc7 \u0c9f\u0cc0\u0cae\u0ccd\u200c \u0c9c\u0ca4\u0cc6\u0c97\u0cbf\u0cb0\u0cac\u0cc7\u0c95\u0cc1. \u0ca8\u0ca8\u0ccd\u0ca8 \u0c9c\u0ca4\u0cc6 \u0c86 \u0ca4\u0c82\u0ca1\u0cb5\u0cbf\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0cb8\u0cb2\u0cc0\u0cb8\u0cbe\u0c97\u0cbf\u0caf\u0cc7 \u0c8e\u0cb2\u0ccd\u0cb2\u0cb5\u0cc2 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0ca8\u0cbf\u0cae\u0ccd\u0cae \u0ca6\u0cc6\u0cc2\u0ca1\u0ccd\u0ca1 \u0caf\u0cb6\u0cb8\u0ccd\u0cb8\u0cbf\u0ca8 \u0cb9\u0cbf\u0c82\u0ca6\u0cc6 \u0c87\u0cb0\u0cc1\u0cb5 \u0cae\u0c82\u0ca4\u0ccd\u0cb0 \u0caf\u0cbe\u0cb5\u0cc1\u0ca6\u0cc1?- \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cb2\u0cbf, \u0c85\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf\u0ca6\u0cc1, \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u0cae\u0cca\u0ca6\u0cb2\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6. \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cc1 \u0cac\u0cc7\u0c97 \u0cb0\u0cc0\u0c9a\u0ccd\u200c \u0c86\u0c97\u0ccb\u0ca6\u0cbf\u0cb2\u0ccd\u0cb2. \u0c85\u0ca6\u0cc1 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0ca6\u0cbe\u0c97, \u0cb9\u0cc1\u0cb7\u0cbe\u0cb0\u0cbe\u0c97\u0cbf\u0cb0\u0cac\u0cc7\u0c95\u0cc1. \u0caf\u0cbe\u0cb5\u0cc1\u0ca6\u0ccb \u0c92\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c96\u0cb0\u0ccd\u0c9a\u0cc1 \u0c86\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0c85\u0ca6\u0cc1 \u0cb0\u0cc0\u0c9a\u0ccd\u200c \u0c86\u0c97\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2, \u0c95\u0cbe\u0c82\u0caa\u0ccd\u0cb0\u0cae\u0cc8\u0cb8\u0ccd\u200c \u0c86\u0c97\u0cac\u0cc7\u0c95\u0cc6\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c86\u0c97 \u0ca8\u0cbe\u0ca8\u0cc1 \u0cb9\u0cbe\u0c97\u0cc6 \u0cae\u0cbe\u0ca1\u0cb2\u0ccd\u0cb2. \u0c92\u0cae\u0ccd\u0cae\u0cca\u0cae\u0ccd\u0cae\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb2\u0ccd\u0cb2\u0ca6\u0cc7 \u0c87\u0cb0\u0ccb\u0ca6\u0ccd\u0ca6\u0ca8\u0ccd\u0ca8\u0cc7 \u0cac\u0cc7\u0c95\u0cc1 \u0c85\u0c82\u0ca4 \u0ca4\u0c97\u0cc6\u0cc2\u0c82\u0ca1\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c86\u0c97, \u0ca8\u0cbe\u0ca8\u0cc7 \u0c85\u0ca6\u0cc1 \u0cb0\u0cc0\u0c9a\u0ccd\u200c \u0c86\u0c97\u0cb2\u0ccd\u0cb2 \u0c85\u0c82\u0ca4 \u0ca4\u0cbf\u0cb3\u0cbf\u0ca6\u0cc1, \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cb0\u0cbf \u0c86\u0c97\u0ccb\u0cb5\u0cb0\u0cc6\u0c97\u0cc2 \u0cb9\u0ccb\u0cb0\u0cbe\u0ca1\u0cbf, \u0ca8\u0ca8\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c85\u0ca8\u0cbf\u0cb8\u0ccb\u0cb5\u0cb0\u0cc6\u0c97\u0cc2 \u0cac\u0cbf\u0ca1\u0ccb\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf\u0caf\u0cc7, \u0c86 \u0cb8\u0c95\u0ccd\u0cb8\u0cb8\u0ccd\u200c \u0c95\u0cbe\u0ca3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0cac\u0cb9\u0cc1\u0cb6\u0c83 \u0c88 \u0c95\u0cbe\u0cb0\u0ca3\u0c97\u0cb3\u0cc7 \u0caf\u0cb6\u0cb8\u0ccd\u0cb8\u0cbf\u0ca8 \u0cae\u0c82\u0ca4\u0ccd\u0cb0 \u0c8e\u0ca8\u0ccd\u0ca8\u0cac\u0cb9\u0cc1\u0ca6\u0cc7\u0ca8\u0ccb?", "\u0c88 \u0cb8\u0c95\u0ccd\u0cb8\u0cb8\u0ccd\u200c \u0ca8\u0cbf\u0cae\u0ccd\u0cae \u0cac\u0ca6\u0cc1\u0c95\u0ca8\u0ccd\u0ca8\u0cc1 \u0c8e\u0cb7\u0ccd\u0c9f\u0cc1 \u0cac\u0ca6\u0cb2\u0cbe\u0caf\u0cbf\u0cb8\u0cbf\u0ca6\u0cc6?- \u0caf\u0cbe\u0c95\u0cc6 \u0cac\u0ca6\u0cb2\u0cbe\u0c97\u0cac\u0cc7\u0c95\u0cc1? \u0c9a\u0cbf\u0c95\u0ccd\u0c95 \u0cb5\u0caf\u0cb8\u0ccd\u0cb8\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0cbe\u0ca8\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cae\u0cb8\u0ccd\u0caf\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc7 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0caf\u0cbe\u0cb5\u0cc1\u0ca6\u0cc2 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0c85\u0cb0\u0ccd\u0ca5 \u0c86\u0c97\u0cbf\u0ca6\u0ccd\u0ca6\u0cc7\u0ca8\u0cc6\u0c82\u0ca6\u0cb0\u0cc6, \u0cb2\u0cc8\u0cab\u200c\u0cb2\u0ccd\u0cb2\u0cbf \u0c96\u0cc1\u0cb7\u0cbf\u0caf\u0cbe\u0c97\u0cb2\u0cbf \u0ca6\u0cc1\u0c83\u0c96\u0cb5\u0cbe\u0c97\u0cb2\u0cbf \u0c88 \u0c8e\u0cb0\u0ca1\u0cc2 \u0cb6\u0cbe\u0cb6\u0ccd\u0cb5\u0ca4 \u0c85\u0cb2\u0ccd\u0cb2. \u0ca4\u0cc1\u0c82\u0cac \u0c96\u0cc1\u0cb7\u0cbf \u0caa\u0c9f\u0ccd\u0c9f\u0cbe\u0c97 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c92\u0cb3\u0c97\u0ca1\u0cc6 \u0c85\u0cb9\u0c82\u0c95\u0cbe\u0cb0 \u0cac\u0cb0\u0cc1\u0ca4\u0ccd\u0ca4\u0cc6. \u0c86\u0ca6\u0cb0\u0cc6, \u0c85\u0ca6\u0cc1 \u0cb6\u0cbe\u0cb6\u0ccd\u0cb5\u0ca4 \u0c85\u0cb2\u0ccd\u0cb5\u0cb2\u0ccd\u0cb2 \u0c97\u0cc1\u0cb0\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97 \u0cb9\u0ccb\u0c97\u0cc1\u0ca4\u0ccd\u0ca4\u0cc6. \u0ca6\u0cc1\u0c83\u0c96 \u0cac\u0c82\u0ca6\u0cbe\u0c97\u0cb2\u0cc2 \u0cac\u0cc7\u0cb8\u0cb0\u0ca6\u0cbf\u0c82\u0ca6 \u0caf\u0cbe\u0cb0\u0ca8\u0ccd\u0ca8\u0cbe\u0ca6\u0cb0\u0cc2 \u0cac\u0cc8\u0caf\u0cac\u0cc7\u0c95\u0cc1, \u0cb9\u0cc0\u0caf\u0cbe\u0cb3\u0cbf\u0cb8\u0cac\u0cc7\u0c95\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c85\u0ca6\u0cc2 \u0cb6\u0cbe\u0cb6\u0ccd\u0cb5\u0ca4\u0cb5\u0cb2\u0ccd\u0cb2 \u0c85\u0c82\u0ca4 \u0c8e\u0ca8\u0cbf\u0cb8\u0cbf\u0ca6\u0cbe\u0c97 \u0cb8\u0cb9\u0c9c\u0cb8\u0ccd\u0ca5\u0cbf\u0ca4\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0cad\u0c97\u0cb5\u0ca6\u0ccd\u0c97\u0cc0\u0ca4\u0cc6 \u0c93\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc1 \u0c93\u0ca6\u0ca6\u0cc7, \u0c92\u0cb3\u0ccd\u0cb3\u0cc7\u0ca6\u0cc1 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0ca8\u0ccd\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cc7 \u0c85\u0cb0\u0cbf\u0cb5\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cab\u0cbe\u0cb2\u0ccb \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c8e.\u0c86\u0cb0\u0ccd\u200c. \u0cb0\u0cc6\u0cb9\u0cae\u0cbe\u0ca8\u0ccd\u200c \u0c85\u0cb5\u0cb0 \u0c9c\u0cc0\u0cb5\u0ca8 \u0cb6\u0cc8\u0cb2\u0cbf\u0caf\u0ca8\u0ccd\u0ca8. \u0c85\u0cb5\u0cb0 \u0c92\u0cb3\u0ccd\u0cb3\u0cc6\u0caf \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8 \u0c86\u0cb2\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cac\u0cb9\u0cc1\u0cb6\u0c83 \u0c85\u0ca6\u0cc7 \u0ca8\u0ca8\u0ccd\u0ca8 \u0cb8\u0cbf\u0c82\u0caa\u0ccd\u0cb2\u0cbf\u0cb8\u0cbf\u0c9f\u0cbf\u0c97\u0cc6 \u0c95\u0cbe\u0cb0\u0ca3\u0cb5\u0cbf\u0cb0\u0cac\u0cc7\u0c95\u0cc1.", "\u0c85\u0cb0\u0ccd\u0c9c\u0cc1\u0ca8\u0ccd\u200c\u0c97\u0cc6 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0ca4\u0cbe\u0cb3\u0ccd\u0cae\u0cc6 \u0c85\u0c82\u0ca4\u0cbe\u0cb0\u0cc6. \u0c85\u0ca6\u0cc7 \u0c85\u0cb5\u0cb0 \u0c97\u0cc1\u0c9f\u0ccd\u0c9f\u0cc1 \u0c85\u0c82\u0ca4\u0cb2\u0cc2 \u0cb9\u0cc7\u0cb3\u0ccd\u0ca4\u0cbe\u0cb0\u0cc6?- \u0cb9\u0ccc\u0ca6\u0cc1, \u0ca8\u0ca8\u0ccd\u0ca8 \u0cb8\u0ccd\u0c9f\u0ccd\u0cb0\u0cc6\u0c82\u0ca5\u0ccd\u200c \u0c85\u0c82\u0ca6\u0cb0\u0cc6 \u0ca4\u0cbe\u0cb3\u0ccd\u0cae\u0cc6. \u0caf\u0cbe\u0c95\u0cc6\u0c82\u0ca6\u0cb0\u0cc6 \u0ca8\u0cbe\u0ca8\u0cc1 \u0caf\u0cbe\u0cb0 \u0cae\u0cc7\u0cb2\u0cc2, \u0c8e\u0c82\u0ca5\u0cbe \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cc2 \u0ca4\u0cbe\u0cb3\u0ccd\u0cae\u0cc6 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cbe \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cc2 \u0c92\u0c82\u0ca6\u0cc7 \u0cb0\u0cc0\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0ca4\u0cbe\u0cb3\u0ccd\u0cae\u0cc6\u0caf\u0cbf\u0c82\u0ca6\u0cb2\u0cc7 \u0c8e\u0ca6\u0cc1\u0cb0\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.", "\u0c87\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0cb0\u0cbf\u0c9a\u0caf\u0cbf\u0cb8\u0cbf\u0ca6\u0ccd\u0ca6\u0cc0\u0cb0\u0cbf ...- \u0cb9\u0ccc\u0ca6\u0cc1, \u0ca8\u0cbe\u0ca8\u0cc0\u0c97 70 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0caa\u0cc2\u0cb0\u0cc8\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \"\u0cb0\u0cbe\u0c97' \u0ca8\u0ca8\u0ccd\u0ca8 70 \u0ca8\u0cc7 \u0c9a\u0cbf\u0ca4\u0ccd\u0cb0. \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0cac\u0cb9\u0cb3\u0cb7\u0ccd\u0c9f\u0cc1 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cc1 \u0ca8\u0ca8\u0ccd\u0ca8 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0ca6 \u0c9a\u0c82\u0ca6\u0ca8\u0ccd\u200c\u0cb6\u0cc6\u0c9f\u0ccd\u0c9f\u0cbf, \u0cb0\u0cb5\u0cbf\u0cac\u0cb8\u0cc2\u00c5\u0cb0\u0cc1, \u0c97\u0cbe\u0caf\u0c95\u0cb0\u0cbe\u0ca6 \u0cb5\u0ccd\u0caf\u0cbe\u0cb8\u0cb0\u0cbe\u0c9c\u0ccd\u200c, \u0c9a\u0cbf\u0ca8\u0ccd\u0cae\u0caf\u0cbf, \u0c85\u0cb0\u0ccd\u0c9a\u0ca8\u0cbe \u0cb0\u0cb5\u0cbf, \"\u0cb8\u0cb0\u0cbf\u0c97\u0cae\u0caa' \u0c96\u0ccd\u0caf\u0cbe\u0ca4\u0cbf\u0caf \u0c85\u0c82\u0c95\u0cbf\u0ca4\u0cbe, \u0c9a\u0cc6\u0ca8\u0ccd\u0ca8\u0caa\u0ccd\u0caa, \u0cb9\u0cc0\u0c97\u0cc6 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0ca6\u0cb0\u0cc6, \u0c85\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cc1 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0c97\u0cc6 \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc2 \u0cb9\u0cb2\u0cb5\u0cc1 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0cbf\u0cb5\u0cc6. \u0cb9\u0c82\u0ca4 \u0cb9\u0c82\u0ca4\u0cb5\u0cbe\u0c97\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0caa\u0cb0\u0cbf\u0c9a\u0caf\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.", "70 \u0cb8\u0cbf\u0ca8\u0cbf\u0cae\u0cbe \u0c86\u0caf\u0ccd\u0ca4\u0cbe? \u0cb9\u0cbe\u0c97\u0cbe\u0ca6\u0cb0\u0cc6 \u0cb8\u0cc6\u0c82\u0c9a\u0ccd\u0caf\u0cc1\u0cb0\u0cbf\u0c97\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cc0\u0cb0\u0cbf?- \u0cb9\u0ccc\u0ca6\u0cc1, \u0c88 \u0cb5\u0cb0\u0ccd\u0cb7 \u0c8f\u0ca8\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc2 15 \u0c9a\u0cbf\u0ca4\u0ccd\u0cb0\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cb5\u0cc6. \u0c85\u0cb2\u0ccd\u0cb2\u0cbf\u0c97\u0cc6 85 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb2\u0cc6\u0c95\u0ccd\u0c95\u0c95\u0ccd\u0c95\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6. \u0c87\u0ca6\u0cc7 \u0cb8\u0ccd\u0caa\u0cc0\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0cb9\u0ccb\u0ca6\u0cb0\u0cc6, \u0c92\u0c82\u0ca6\u0cc6\u0cb0\u0cc6\u0ca1\u0cc1 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0cb8\u0cc6\u0c82\u0c9a\u0cc1\u0cb0\u0cbf \u0cac\u0cbe\u0cb0\u0cbf\u0cb8\u0cac\u0cb9\u0cc1\u0ca6\u0cc1. \u0c85\u0ca6\u0cc6\u0cb2\u0ccd\u0cb2\u0cb5\u0cc2 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6.\u00a0\u0ca8\u0cbf\u0cae\u0ccd\u0cae \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0ca8\u0cc6\u0caf \u0cb9\u0cbf\u0c82\u0ca6\u0cc6 \u0c87\u0cb0\u0ccb\u0cb0\u0cc1 \u0caf\u0cbe\u0cb0\u0cc1?- \u0ca8\u0ca8\u0ccd\u0ca8 \u0cb8\u0cbe\u0ca7\u0ca8\u0cc6\u0caf \u0cb9\u0cbf\u0c82\u0ca6\u0cc6 \u0cac\u0cb9\u0cb3\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c87\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1, \u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0c95\u0cc6\u0cb2\u0cb8 \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0ca8\u0ca8\u0ccd\u0ca8 \u0caf\u0cb6\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0cad\u0cbe\u0c97\u0cbf\u0caf\u0cbe\u0ca6\u0cb5\u0cb0\u0cc1. \u0ca8\u0ca8\u0ccd\u0ca8 \u0c9c\u0ca4\u0cc6 \u0cae\u0cbe\u0ca1\u0cbf\u0ca6 \u0cac\u0cb9\u0cc1\u0ca4\u0cc7\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cae\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca4\u0cb9 \u0cab\u0ccd\u0cb0\u0cc6\u0c82\u0ca1\u0ccd\u0cb2\u0cbf \u0cb5\u0cbe\u0ca4\u0cbe\u0cb5\u0cb0\u0ca3 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0c87\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf, \u0cb8\u0c95\u0ccd\u0cb8\u0cb8\u0ccd\u200c \u0c95\u0cbe\u0ca3\u0ccb\u0c95\u0cc6 \u0cac\u0cb9\u0cc1\u0cb6\u0c83 \u0c86 \u0c97\u0cc6\u0cb3\u0cc6\u0ca4\u0ca8\u0cb5\u0cc7 \u0c95\u0cbe\u0cb0\u0ca3. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0cbe\u0ca8\u0cc1 \u0ca6\u0cc1\u0ca8\u0cbf\u0caf\u0cbe \u0cb5\u0cbf\u0c9c\u0caf\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cb0\u0cc6\u0caf\u0ccb\u0c95\u0ccd\u0c95\u0cbe\u0c97\u0ccb\u0ca6\u0cbf\u0cb2\u0ccd\u0cb2. \u0caf\u0cbe\u0c95\u0cc6\u0c82\u0ca6\u0cb0\u0cc6 \u0c85\u0cb5\u0cb0\u0cc1 \u0ca8\u0cbe\u0ca8\u0cc1 \u0c8f\u0ca8\u0cc2 \u0c87\u0cb2\u0ccd\u0cb2\u0ca6\u0cc7 \u0c87\u0cb0\u0cc1\u0cb5\u0cbe\u0c97\u0cb2\u0cc7 \u0c95\u0cb0\u0cc6\u0ca6\u0cc1 \"\u0caf\u0cc1\u0c97' \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0c9f\u0ccd\u0c9f\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cbf\u0ca6\u0cb5\u0cb0\u0cc1. \u0c85\u0cb5\u0cb0 \u0c9c\u0ca4\u0cc6 \u0c8f\u0cb3\u0cc6\u0c82\u0c9f\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cae\u0cb0\u0cc6\u0caf\u0cb2\u0cbf? \u0c87\u0ca8\u0ccd\u0ca8\u0cc1, \u0ca8\u0ca8\u0ccd\u0ca8 \u0c97\u0cbe\u0ca1\u0ccd\u200c\u0cab\u0cbe\u0ca6\u0cb0\u0ccd\u200c \u0c85\u0c82\u0ca6\u0cb0\u0cc6, \u0c85\u0ca6\u0cc1 \u0c95\u0cbf\u0c9a\u0ccd\u0c9a \u0cb8\u0cc1\u0ca6\u0cc0\u0caa\u0ccd\u200c. \u0c85\u0cb5\u0cb0 \u0cac\u0c97\u0ccd\u0c97\u0cc6 \u0cb9\u0cc0\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c85\u0cb5\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca4\u0cb2\u0ccd\u0cb2, \u0c85\u0cb5\u0cb0 \u0cac\u0cb3\u0cbf \u0cac\u0cb9\u0cb3\u0cb7\u0ccd\u0c9f\u0cc1 \u0cb5\u0cbf\u0c9a\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cac\u0ca6\u0cc1\u0c95\u0cbf\u0c97\u0cc6 \u0cac\u0cc7\u0c95\u0cbe\u0c97\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc6, \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0c95\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \"\u0c95\u0cc6\u0c82\u0caa\u0cc7\u0c97\u0ccc\u0ca1' \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0c9f\u0ccd\u0c9f\u0cbe\u0c97, \u0cb9\u0cbe\u0cb0\u0ccd\u0ca1\u0ccd\u200c\u0cb5\u0cb0\u0ccd\u0c95\u0ccd\u200c \u0cae\u0cbe\u0ca1\u0cbf\u0ca6\u0cc6. \u0c95\u0cb7\u0ccd\u0c9f\u0cb5\u0cbe\u0ca6\u0cb0\u0cc2 \u0c85\u0ca6\u0cc1 \u0c85\u0cad\u0ccd\u0caf\u0cbe\u0cb8\u0cb5\u0cbe\u0caf\u0ccd\u0ca4\u0cc1. 15 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0cb0\u0cc0\u0cb0\u0cc6\u0c95\u0cbe\u0cb0\u0ccd\u0ca1\u0cbf\u0c82\u0c97\u0ccd\u200c \u0cac\u0cc7\u0c95\u0cc1 \u0c85\u0c82\u0ca6\u0ccd\u0cb0\u0cc1. \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u200c \u0c86\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0c9f\u0ccd\u0c9f\u0cc6. \u0ca6\u0cc6\u0cc2\u0ca1\u0ccd\u0ca1 \u0caf\u0cb6\u0cb8\u0ccd\u0cb8\u0cbf\u0ca8 \u0cb0\u0cbf\u0cae\u0cc7\u0c95\u0ccd\u200c \u0cb8\u0cbf\u0ca8\u0cbf\u0cae\u0cbe \u0cac\u0cc7\u0cb0\u0cc6, \u0cab\u0ccd\u0cb0\u0cc6\u0cb6\u0ccd\u200c \u0cb8\u0cbe\u0c82\u0c97\u0ccd\u200c \u0c95\u0cc6\u0cc2\u0ca1\u0cac\u0cc7\u0c95\u0cc1. \u0c85\u0ca6\u0cc2 \u0cb9\u0cbf\u0c9f\u0ccd\u200c \u0c86\u0c97\u0cbf\u0cb0\u0cac\u0cc7\u0c95\u0cc1 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c92\u0ca4\u0ccd\u0ca4\u0ca1\u0cb5\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c87\u0cb5\u0ca4\u0ccd\u0ca4\u0cc1 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf, \u0ca8\u0cbe\u0cb3\u0cc6 \u0ca8\u0ca8\u0c97\u0cc6 \u0cb8\u0cbe\u0c82\u0c97\u0ccd\u200c \u0cac\u0cc7\u0c95\u0cc1 \u0c85\u0c82\u0ca4 \u0cb9\u0cc7\u0cb3\u0ccd\u0cb3\u0ccb\u0cb0\u0cc1. \u0ca8\u0ca8\u0c97\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cbf\u0cad\u0cbe\u0caf\u0cbf\u0cb8\u0ccb\u0c95\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c92\u0c9f\u0ccd\u0ca8\u0cb2\u0ccd\u0cb2\u0cbf \u0cb8\u0cbe\u0c82\u0c97\u0ccd\u200c \u0cac\u0cc7\u0c95\u0cc1 \u0c85\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc6\u0cc2\u0ca1\u0cac\u0cc7\u0c95\u0cc1 \u0c85\u0cb7\u0ccd\u0c9f\u0cc7 \u0c85\u0c82\u0ca4 \u0cb0\u0cbe\u0ca4\u0ccd\u0cb0\u0cbf,\u0cb9\u0c97\u0cb2\u0cc1 \u0c95\u0cc1\u0cb3\u0cbf\u0ca4\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0ca6\u0cc1 \u0c87\u0c82\u0ca6\u0cbf\u0c97\u0cc2 \u0ca8\u0ca1\u0cc6\u0ca6\u0cbf\u0ca6\u0cc6. \u0cab\u0cbe\u0cb8\u0ccd\u0c9f\u0ccd\u200c\u0ca8\u0cc6\u0cb8\u0ccd\u200c \u0ca4\u0c82\u0ca6\u0cbf\u0ca6\u0ccd\u0ca6\u0cc1 \u0cb8\u0cc1\u0ca6\u0cc0\u0caa\u0ccd\u200c. \u0c85\u0cb5\u0cb0\u0cbf\u0c82\u0ca6\u0cb2\u0cc7 \u0c87\u0ca6\u0cc6\u0cb2\u0ccd\u0cb2\u0cbe \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6.", "\u0c87\u0cb7\u0ccd\u0c9f\u0cca\u0c82\u0ca6\u0cc1 \u0cac\u0cbf\u0c9c\u0cbf \u0c87\u0cb0\u0ccb \u0ca8\u0cc0\u0cb5\u0cc1 \u0cae\u0ca1\u0ca6\u0cbf, \u0cae\u0c97\u0cb3\u0cbf\u0c97\u0cc6 \u0c9f\u0cc8\u0cae\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0cb0\u0cbe?- \u0c86 \u0cb0\u0cc0\u0ca4\u0cbf\u0caf \u0cb8\u0cae\u0cb8\u0ccd\u0caf\u0cc6 \u0c87\u0cb2\u0ccd\u0cb2. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0cb8\u0ccd\u0c9f\u0cc1\u0ca1\u0cbf\u0caf\u0ccb \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cae\u0ccd\u0caf\u0cbe\u0ca8\u0cc7\u0c9c\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0ca8\u0ca8\u0c97\u0cc6 \u0cb8\u0cb9\u0c95\u0cbe\u0cb0\u0cb5\u0cbf\u0ca6\u0cc6. \u0c85\u0cb5\u0cb0 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0c87\u0cb0\u0ca6\u0cbf\u0ca6\u0ccd\u0ca6\u0cb0\u0cc6 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.", "\u0cb9\u0cbe\u0c97\u0cbe\u0ca6\u0cb0\u0cc6, \u0c88 \u0cb5\u0cb0\u0ccd\u0cb7\u0cb5\u0cc2 \u0cab\u200c\u0cc1\u0cb2\u0ccd\u200c \u0cac\u0cbf\u0c9c\u0cbf \u0c85\u0ca8\u0ccd\u0ca8\u0cbf?- \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cac\u0c82\u0ca6\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c88\u0c97 \u0cb9\u0ca6\u0cbf\u0cae\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c95\u0cc8\u0caf\u0cb2\u0ccd\u0cb2\u0cbf\u0cb5\u0cc6.", "\u0c85\u0cb0\u0ccd\u0c9c\u0cc1\u0ca8\u0ccd\u200c \u0cb8\u0ccd\u0cb5\u0cb2\u0ccd\u0caa \u0c95\u0cbe\u0cb8\u0ccd\u0c9f\u0cbf\u00a0\u0c85\u0ca8\u0ccd\u0ca8\u0ccb \u0cae\u0cbe\u0ca4\u0cbf\u0ca6\u0cc6?- \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0c87\u0cb0\u0cac\u0cb9\u0cc1\u0ca6\u0cc7\u0ca8\u0ccb? \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c92\u0c82\u0ca6\u0cc7 \u0cb0\u0cc7\u0c9f\u0ccd\u200c \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0cb8\u0cc1\u0ca6\u0cc0\u0caa\u0ccd\u200c \u0cb8\u0cb0\u0ccd\u200c \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1, \u0caf\u0cbe\u0cb0\u0cbf\u0c97\u0cc2 \u0c95\u0cc6\u0cc2\u0ca1\u0ca6 \u0caa\u0cc7\u0cae\u0cc6\u0c82\u0c9f\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf \u0c85\u0c82\u0ca6\u0ccd\u0cb0\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0cb9\u0cbe\u0ca1\u0cc1 \u0cb9\u0cbf\u0c9f\u0ccd\u200c \u0c86\u0c97\u0cac\u0cc7\u0c95\u0cc1. \u0cb9\u0cc0\u0c97\u0cc7 \u0c97\u0cc1\u0ca3\u0cae\u0c9f\u0ccd\u0c9f \u0c87\u0cb0\u0cac\u0cc7\u0c95\u0cc1 \u0c85\u0c82\u0ca6\u0ccd\u0cb0\u0cc1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb8\u0cbf\u0c97\u0cc1\u0cb5 \u0cac\u0c9c\u0cc6\u0c9f\u0ccd\u200c\u0c97\u0cc6 \u0cae\u0cbe\u0ca1\u0ccb\u0ca6\u0cc1 \u0c95\u0cb7\u0ccd\u0c9f. \u0c86\u0ca6\u0cb0\u0cc2 \u0c92\u0cb3\u0ccd\u0cb3\u0cc7 \u0caa\u0cc7\u0cae\u0cc6\u0c82\u0c9f\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf \u0cae\u0cbe\u0ca1\u0cc1 \u0c85\u0c82\u0ca6\u0ccd\u0cb0\u0cc1 \u0cae\u0cbe\u0ca1\u0cbf\u0ca6\u0cc6. \u0c85\u0ca6\u0cc1 \u0cb9\u0cbe\u0c97\u0cc6 \u0cae\u0cbe\u0ca1\u0cbf\u0ca6 \u0cb8\u0cbf\u0ca8\u0cbf\u0cae\u0cbe. \u0c87\u0ca8\u0ccd\u0ca8\u0cc1 \u0c95\u0cc6\u0cb2\u0cb5\u0cb0\u0cc1 \u0ca8\u0cc0\u0cb5\u0cc7 \u0cac\u0cc7\u0c95\u0cc1 \u0c85\u0c82\u0ca4 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6\u0cb2\u0ccd\u0cb2\u0cbe \u0c86 \u0cb0\u0cc7\u0c82\u0c9c\u0ccd\u200c \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0c86\u0ca6\u0cb0\u0cc6, \u0c97\u0cc1\u0ca3\u0cae\u0c9f\u0ccd\u0c9f\u0c95\u0ccd\u0c95\u0cc6 \u0c95\u0cc6\u0cc2\u0cb0\u0ca4\u0cc6 \u0c87\u0cb0\u0cb2\u0ccd\u0cb2. \u0caa\u0cbf.\u0cb8\u0cbf.\u0cb6\u0cc7\u0c96\u0cb0\u0ccd\u200c \"\u0cb0\u0cbe\u0c97' \u0ca4\u0c82\u0ca6\u0cbe\u0c97, \u0ca8\u0cbf\u0cae\u0ccd\u0cae \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0cac\u0c9c\u0cc6\u0c9f\u0ccd\u200c \u0c95\u0cc6\u0cc2\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0c8f\u0ca8\u0ccb \u0c92\u0cb3\u0ccd\u0cb3\u0cc7 \u0cb9\u0cbe\u0ca1\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cbf \u0c85\u0c82\u0ca6\u0ccd\u0cb0\u0cc1. \u0ca8\u0ca8\u0c97\u0cc6 \u0c95\u0ca5\u0cc6 \u0cb9\u0cbf\u0ca1\u0cbf\u0cb8\u0cbf\u0ca4\u0cc1. \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c87\u0c82\u0c9f\u0cb0\u0ccd\u200c\u0ca8\u0ccd\u0caf\u0cbe\u0cb7\u0ca8\u0cb2\u0ccd\u200c \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0cb9\u0ccb\u0cb2\u0cbf\u0cb8\u0cbf\u0ca6\u0cb0\u0cc2, \u0c95\u0ccd\u0cb5\u0cbe\u0cb2\u0cbf\u0c9f\u0cbf \u0c95\u0cc6\u0ca1\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0c87\u0cb7\u0ccd\u0c9f\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0cae\u0cbe\u0ca4\u0ccd\u0cb0 \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0c82\u0ca4 \u0caf\u0cbe\u0cb0 \u0cac\u0cb3\u0cbf\u0caf\u0cc2 \u0cb9\u0cc7\u0cb3\u0cbf\u0cb2\u0ccd\u0cb2. \u0c95\u0cc6\u0cb2 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cb2\u0cbe\u0c97\u0ca6\u0cc6, \u0c9c\u0cbe\u0cb8\u0ccd\u0ca4\u0cbf \u0cac\u0c9c\u0cc6\u0c9f\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cc2 \u0c87\u0ca6\u0cc6! \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0ca3\u0c95\u0ccd\u0c95\u0cbe\u0c97\u0cbf\u0caf\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb2\u0ccd\u0cb2.", "\u0ca8\u0cc0\u0cb5\u0cc1, \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0c97\u0cbf\u0ca6\u0cc6, \u0cae\u0cc1\u0c82\u0ca6\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0cb5\u0cc7\u0ca8\u0cbe\u0ca6\u0ccd\u0cb0\u0cc2?- \u0ca8\u0ca8\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0cb5 \u0c86\u0cb8\u0cc6 \u0c87\u0ca6\u0cc6. \u0c86\u0ca6\u0cb0\u0cc6, \u0c8f\u0ca8\u0cc1 \u0cae\u0cbe\u0ca1\u0ccb\u0ca6\u0cc1, \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c8e\u0cac\u0cbf\u0cb8\u0cbf\u0ca1\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u00a0\u0c95\u0cc6\u0cb2 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cbe\u0c97, \u0ca8\u0ca8\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6 \u0cac\u0cb0\u0cc1\u0ca4\u0ccd\u0ca4\u0cc6. \u0c86\u0ca6\u0cb0\u0cc6, \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cb8\u0cc1\u0cae\u0ccd\u0cae\u0ca8\u0cc6 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0c95\u0cc6\u0cb2\u0cb8 \u0c95\u0cb2\u0cbf\u0caf\u0cac\u0cc7\u0c95\u0cc1. \u0ca8\u0ca8\u0c97\u0cc6 \u0c9f\u0cc8\u0cae\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cb2\u0ccd\u0cb2, \u0c92\u0c82\u0ca6\u0cc1 \u0ca6\u0cbf\u0ca8 \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0cb8\u0c82\u0c97\u0cc0\u0ca4 \u0cb6\u0cbe\u0cb2\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0cc1\u0cb5 \u0cae\u0cbe\u0ca4\u0cbf\u0ca6\u0cc6\u0caf\u0cb2\u0ccd\u0cb2?- \u0cb9\u0ccc\u0ca6\u0cc1, \u0cae\u0cc8\u0cb8\u0cc2\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb8\u0cc1\u0cb8\u0c9c\u0ccd\u0c9c\u0cbf\u0ca4\u0cb5\u0cbe\u0ca6 \u0cb8\u0c82\u0c97\u0cc0\u0ca4 \u0cb6\u0cbe\u0cb2\u0cc6 \u0cae\u0cbe\u0ca1\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6. \u0c85\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cc7 \u0c86\u0c97\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0c86\u0cb8\u0cc6. \u0cab\u0cbe\u0cb0\u0cbf\u0ca8\u0ccd\u200c \u0c9f\u0cc0\u0c9a\u0cb0\u0ccd \u0c95\u0cb0\u0cc6\u0cb8\u0cbf, \u0ca8\u0ca1\u0cc6\u0cb8\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0cb5\u0cbf\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca4\u0caf\u0cbe\u0cb0\u0cbf \u0cae\u0cc6\u0cb2\u0ccd\u0cb2\u0ca8\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0c82\u0ca4\u0cc2 \u0c87\u0cb2\u0ccd\u0cb2, \u0c85\u0ca6\u0c95\u0ccd\u0c95\u0cbf\u0ca8\u0ccd\u0ca8\u0cc2 5 \u0cb5\u0cb0\u0ccd\u0cb7\u0c97\u0cb3\u0cc1 \u0cac\u0cc7\u0c95\u0cc1.", "\u0ca8\u0cc0\u0cb5\u0cc1 \u0c95\u0c82\u0ca1\u0c82\u0ca4\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc0\u0c97 \u0cb8\u0c82\u0c97\u0cc0\u0ca4 \u0caf\u0cbe\u0cb5 \u0c9f\u0ccd\u0cb0\u0cc6\u0c82\u0ca1\u0ccd\u200c \u0cb9\u0cc1\u0c9f\u0ccd\u0c9f\u0cc1 \u0cb9\u0cbe\u0c95\u0cbf\u0ca6\u0cc6?- \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c9c\u0cb0\u0ccd\u0ca8\u0cbf \u0cb6\u0cc1\u0cb0\u0cc1\u0cb5\u0cbe\u0c97\u0cbf 11 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf\u0cb5\u0cc6. \u0c8e\u0cb2\u0ccd\u0cb2\u0cbe \u0ca4\u0cb0\u0cb9\u0ca6 \u0cb8\u0c82\u0c97\u0cc0\u0ca4\u0ca6 \u0c9f\u0ccd\u0cb0\u0cc6\u0c82\u0ca1\u0ccd\u200c \u0c85\u0ca8\u0ccd\u0ca8\u0cc2 \u0c97\u0cae\u0ca8\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbe\u0ca8\u0cc1 \u0cac\u0cb0\u0cc1\u0cb5\u0cbe\u0c97 \u0c97\u0cc1\u0cb0\u0cc1\u0c95\u0cbf\u0cb0\u0ca3\u0ccd\u200c \u0c85\u0cb5\u0cb0\u0cc1 \"\u0c9c\u0ccb\u0c97\u0cbf' \u0cae\u0cc2\u0cb2\u0c95 \u0c85\u0ca6\u0ccd\u0cad\u0cc1\u0ca4 \u0c9a\u0cbf\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c86\u0cae\u0cc7\u0cb2\u0cc6 \u00a0\"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6' \u0cae\u0cc2\u0cb2\u0c95 \u0cae\u0ca8\u0ccb\u0cae\u0cc2\u0cb0\u0ccd\u0ca4\u0cbf \u0c85\u0ca6\u0ccd\u0cad\u0cc1\u0ca4 \u0cae\u0cc6\u0cb2\u0ccb\u0ca1\u0cbf \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0c86 \u0c9f\u0ccd\u0cb0\u0cc6\u0c82\u0ca1\u0ccd\u200c \u0c95\u0cc2\u0ca1 \u0ca8\u0ccb\u0ca1\u0cbf\u0ca6\u0cc6. \u0c85\u0ca6\u0cbe\u0ca6 \u0cae\u0cc7\u0cb2\u0cc6 \u0cb9\u0cb0\u0cbf\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0c9f\u0caa\u0ccd\u0caa\u0cbe\u0c82\u0c97\u0cc1\u0c9a\u0ccd\u0c9a\u0cbf \u0c9f\u0ccd\u0cb0\u0cc6\u0c82\u0ca1\u0ccd\u200c\u0c97\u0cc6 \u0cae\u0cc1\u0ca8\u0ccd\u0ca8\u0cc1\u0ca1\u0cbf \u0cac\u0cb0\u0cc6\u0ca6\u0cb0\u0cc1. \u0c85\u0ca6\u0cb0 \u0c9c\u0ca4\u0cc6\u0caf\u0cb2\u0ccd\u0cb2\u0cc6 \u0ca8\u0cbe\u0ca8\u0cc2 \u0cac\u0c82\u0ca6\u0cc6. \u0c88\u0c97\u0cc0\u0c97 \u0cb9\u0cca\u0cb8\u0cac\u0cb0\u0cc2 \u0cb8\u0cb9 \u0ca4\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cc1\u0cb5\u0c82\u0ca4\u0cb9 \u0cb8\u0c82\u0c97\u0cc0\u0ca4 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9a\u0cb0\u0ca3\u0ccd\u200c\u0cb0\u0cbe\u0c9c\u0ccd\u200c\u0cb0\u0c82\u0ca4\u0cb9 \u0caf\u0cc1\u0cb5 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0caa\u0ccd\u0cb0\u0caf\u0ccb\u0c97\u0cbe\u0ca4\u0ccd\u0cae\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0cb8\u0cc8 \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc0\u0c97 \u0cb8\u0cc1\u0cb5\u0cb0\u0ccd\u0ca3 \u0caf\u0cc1\u0c97. \u0ca8\u0cbe\u0ca8\u0c82\u0ca4\u0cc2 \u0c8e\u0c82\u0c9c\u0cbe\u0caf\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc7 \u0cb0\u0cc0\u0ca4\u0cbf\u0caf \u0cb8\u0c82\u0c97\u0cc0\u0ca4\u0c95\u0ccd\u0c95\u0cc6 \u0c85\u0c82\u0c9f\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0cac\u0cc7\u0cb0\u0cc6 \u0c8f\u0ca8\u0cbe\u0ca6\u0cb0\u0cca\u0c82\u0ca6\u0cc1 \u0caa\u0ccd\u0cb0\u0caf\u0ccb\u0c97 \u0cae\u0cbe\u0ca1\u0cac\u0cc7\u0c95\u0cc1 \u0c85\u0ca6\u0cc1 \u0c88\u0c97 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "\u0cb9\u0cbe\u0c97\u0cbe\u0ca6\u0cb0\u0cc6 \u0ca8\u0cbf\u0cae\u0c97\u0cc2 \u0caa\u0ccd\u0cb0\u0caf\u0ccb\u0c97\u0cbe\u0ca4\u0ccd\u0cae\u0c95 \u0cb8\u0cbf\u0ca8\u0cbf\u0cae\u0cbe \u0c87\u0cb7\u0ccd\u0c9f \u0c85\u0ca8\u0ccd\u0ca8\u0cbf?- \u0ca8\u0cbe\u0ca8\u0cc1 \u0cac\u0c82\u0ca6\u0ccd\u0ca6\u0cbf\u0ca6\u0ccd\u0ca6\u0cc7 \u0caa\u0ccd\u0cb0\u0caf\u0ccb\u0c97\u0cbe\u0ca4\u0ccd\u0cae\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4. \u0c86\u0ca6\u0cb0\u0cc6, \u0cb8\u0c82\u0c97\u0cc0\u0ca4 \u0ca8\u0cae\u0ccd\u0cae \u0c96\u0cc1\u0cb7\u0cbf\u0c97\u0cc6 \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0c95\u0cc6\u0cc2\u0ca1\u0cac\u0cc7\u0c95\u0cc1. \u0c9f\u0ccd\u0cb0\u0cc6\u0c82\u0ca1\u0ccd\u200c\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cae\u0cbe\u0ca1\u0cac\u0cc7\u0c95\u0cc1. \u0caa\u0ccd\u0cb0\u0caf\u0ccb\u0c97\u0cbe\u0ca4\u0ccd\u0cae\u0c95 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0ccb \u0c86\u0cb8\u0cc6 \u0c87\u0ca6\u0cc6.", "\u0cb9\u0cca\u0cb8\u0ca6\u0cc6\u0cc2\u0c82\u0ca6\u0cc1 \u0caf\u0cc1\u0c9f\u0ccd\u0caf\u0cc2\u0cac\u0ccd\u200c \u0c9a\u0cbe\u0ca8\u0cc6\u0cb2\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?- \u0cb9\u0ccc\u0ca6\u0cc1, \u0c8e\u0c9c\u0cc6 (\u0c85\u0cb0\u0ccd\u0c9c\u0cc1\u0ca8\u0ccd\u200c \u0c9c\u0ca8\u0ccd\u0caf) \u0c8e\u0c82\u0cac \u0cb9\u0cc6\u0cb8\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0caf\u0cc1\u0c9f\u0ccd\u0caf\u0cc2\u0cac\u0ccd\u200c \u0c9a\u0cbe\u0ca8\u0cc6\u0cb2\u0ccd\u200c \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86 \u0c9a\u0cbe\u0ca8\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cb0\u0cbf\u0caf\u0cbe\u0cb2\u0cbf\u0c9f\u0cbf \u0cb6\u0ccb\u0ca8 \u0caa\u0ccd\u0cb0\u0ccb\u0cae\u0ccb\u0c97\u0cb3\u0cc1 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cae\u0cbe\u0ca1\u0cb2\u0cc1 \u0c86\u0c97\u0ca6\u0c82\u0ca4\u0cb9 \u0cb9\u0cca\u0cb8\u0cac\u0c97\u0cc6\u0caf \u0cb8\u0c82\u0c97\u0cc0\u0ca4, \u0cb5\u0cc0\u0ca1\u0cbf\u0caf\u0ccb \u0cb9\u0cbe\u0c97\u0cc2 \u0cb9\u0cca\u0cb8 \u0c97\u0cbe\u0caf\u0c95\u0cb0\u0cc1 \u0cb9\u0cbe\u0ca1\u0cbf\u0ca6 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c85\u0cb2\u0ccd\u0cb2\u0cbf \u0c85\u0caa\u0ccd\u200c\u0cb2\u0ccb\u0ca1\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c86 \u0cae\u0cc2\u0c95 \u0cb9\u0cca\u0cb8 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3\u0cbf\u0c97\u0cc6 \u0cb5\u0cc7\u0ca6\u0cbf\u0c95\u0cc6 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0cac\u0cb0\u0cc1\u0cb5 \u0caf\u0cc1\u0cb5 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0ca8\u0cbf\u0cae\u0ccd\u0cae \u0c95\u0cbf\u0cb5\u0cbf\u0cae\u0cbe\u0ca4\u0cc1?- \u0c87\u0cb2\u0ccd\u0cb2\u0cbf \u0cb8\u0c82\u0c97\u0cc0\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cc6 \u0caf\u0cbe\u0cb0\u0cc2 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cb2\u0ccd\u0cb2. \u0c97\u0cc6\u0cb2\u0ccd\u0cb2\u0cac\u0cc7\u0c95\u0cbe\u0ca6\u0cb0\u0cc6, \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u200c \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6, \u0cae\u0cca\u0ca6\u0cb2\u0cc1 \u0ca4\u0cbe\u0cb3\u0ccd\u0cae\u0cc6 \u0cac\u0cc7\u0c95\u0cc1. \u0c85\u0ca6\u0ca8\u0ccd\u0ca8\u0cc1 \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0c92\u0cb3\u0ccd\u0cb3\u0cc7\u0ca6\u0cc1. \u0cb8\u0ccb\u0cb2\u0cc1, \u0c97\u0cc6\u0cb2\u0cc1\u0cb5\u0cc1 \u0c8f\u0ca8\u0cc7 \u0cac\u0c82\u0ca6\u0cb0\u0cc2 \u0cb8\u0cae\u0ca8\u0cbe\u0c97\u0cbf\u0caf\u0cc7 \u0c95\u0cbe\u0ca3\u0cac\u0cc7\u0c95\u0cc1. \u0cb8\u0ccb\u0ca4\u0cbe\u0c97, \u0cac\u0cc7\u0c9c\u0cbe\u0cb0\u0cbe\u0c97\u0ccb\u0ca6\u0cc1, \u0c97\u0cc6\u0ca6\u0ccd\u0ca6\u0cbe\u0c97, \u0c9c\u0cbe\u0cb8\u0ccd\u0ca4\u0cbf \u0cae\u0cbe\u0ca4\u0cbe\u0ca1\u0ccb\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1, \u0c95\u0ccd\u0cb5\u0cbe\u0cb2\u0cbf\u0c9f\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1.", "\u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0; \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb8\u0c82\u0c97\u0ccd\u0cb0\u0cb9"], "title": "\u0cb8\u0c82\u0c97\u0cc0\u0ca4\u0cb5\u0cc7 \u0ca8\u0ca8\u0ccd\u0ca8 \u0ca6\u0cc7\u0cb5\u0cb0\u0cc1 \u0c85\u0cb0\u0ccd\u0c9c\u0cc1\u0ca8\u0ca8 \u0cac\u0cbe\u0cb3\u0cb2\u0ccd\u0cb2\u0cbf \u0cb0\u0cbe\u0c97\u0c82 \u0ca4\u0cbe\u0cb3\u0c82 \u0caa\u0cb2\u0ccd\u0cb2\u0cb5\u0cbf"},
{"url": "https://www.udayavani.com/kannada/news/women/238698/celebrity-talk-shanvi-srivastava", "content": ["\u0cb6\u0cbe\u0ca8\u0ccd\u0cb5\u0cbf \u0cb6\u0ccd\u0cb0\u0cc0\u0cb5\u0cbe\u0ca4\u0ccd\u0cb8\u0cb5 \u0cb8\u0ca6\u0ccd\u0caf \u0c95\u0ca8\u0ccd\u0ca8\u0ca1\u0ca6 \u0cac\u0cc7\u0ca1\u0cbf\u0c95\u0cc6\u0caf \u0ca8\u0c9f\u0cbf\u0caf\u0cb0\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96\u0cb0\u0cc1. \u0cae\u0cc1\u0ca6\u0ccd\u0ca6\u0cc1 \u0cae\u0cc1\u0c96\u0ca6 \u0c88 \u0cb9\u0cc1\u0ca1\u0cc1\u0c97\u0cbf \u0cae\u0cc1\u0c82\u0cac\u0cc8 \u0cae\u0cc2\u0cb2\u0ca6\u0cb5\u0cb3\u0cc1. \u0cb8\u0ca6\u0ccd\u0caf \u0c88\u0c95\u0cc6\u0c97\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cc7 \u0cb8\u0ccd\u0cb5\u0c82\u0ca4 \u0c8a\u0cb0\u0c82\u0ca4\u0cbe\u0c97\u0cbf\u0ca6\u0cc6. \u0c95\u0cbe\u0cb0\u0ca3, \u0c95\u0cc8\u0caf\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0ca8\u0cbe\u0caf\u0c95\u0cb0\u0cbe\u0c97\u0cbf\u0cb0\u0cc1\u0cb5 \"\u0ca4\u0cbe\u0cb0\u0c95\u0ccd\u200c', \u0cb6\u0ccd\u0cb0\u0cc0 \u0cae\u0cc1\u0cb0\u0cb3\u0cbf\u0caf \"\u0cae\u0cc1\u0cab\u0ccd\u0c9f\u0cbf', \u0cb0\u0c95\u0ccd\u0cb7\u0cbf\u0ca4\u0ccd\u200c \u0cb6\u0cc6\u0c9f\u0ccd\u0c9f\u0cbf\u0caf \"\u0c85\u0cb5\u0ca8\u0cc7 \u0cb6\u0ccd\u0cb0\u0cc0\u0cae\u0ca8\u0ccd\u0ca8\u0cbe\u0cb0\u0cbe\u0caf\u0ca3'\u0ca6\u0c82\u0ca5 \u0ca6\u0cc6\u0cc2\u0ca1\u0ccd\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c87\u0cb5\u0cc6. \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cb0 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cc2 \u0c9c\u0cc6\u0cc2\u0ca4\u0cc6\u0caf\u0cb2\u0ccd\u0cb2\u0cc7 \u0cb8\u0cbe\u0c97\u0cbf\u0ca6\u0cc6. \u0cb6\u0cbe\u0ca8\u0ccd\u0cb5\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0caa\u0cbe\u0ca6\u0cbe\u0cb0\u0ccd\u0caa\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 2012\u0cb0\u0cb2\u0ccd\u0cb2\u0cbf, \u0ca4\u0cc6\u0cb2\u0cc1\u0c97\u0cc1 \u0c9a\u0cbf\u0ca4\u0ccd\u0cb0 \"\u0cb2\u0cb5\u0ccd\u0cb2\u0cbf' \u0cae\u0cc2\u0cb2\u0c95. \"\u0c9a\u0c82\u0ca6\u0ccd\u0cb0\u0cb2\u0cc7\u0c96' \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c87\u0cb5\u0cb0 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \"\u0cb8\u0cbe\u0cb9\u0cc7\u0cac'\u0ca6\u0cb2\u0ccd\u0cb2\u0cbf\u0caf \u0c85\u0cad\u0cbf\u0ca8\u0caf\u0ca6\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \"\u0cae\u0cc1\u0c82\u0cac\u0cc8-\u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0caf\u0cbe\u0ca3\u0ca6\u0cb2\u0ccd\u0cb2\u0cc7 \u0cb8\u0cae\u0caf \u0c95\u0cb3\u0cc6\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0cc6' \u0c8e\u0c82\u0ca6\u0cc1 \u0c87\u0cb5\u0cb0\u0cc1 \u0cb9\u0cc7\u0cb3\u0cc1\u0cb5\u0cbe\u0c97\u0cb2\u0cc7 \u0ca8\u0cbe\u0cb5\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c87\u0cb5\u0cb0\u0cc1 \u0c8e\u0cb7\u0ccd\u0c9f\u0cc1 \u0cac\u0ccd\u0caf\u0cc1\u0cb8\u0cbf \u0c87\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4. \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0c9c\u0cb0\u0ccd\u0ca8\u0cbf \u0cac\u0c97\u0ccd\u0c97\u0cc6 \u0cae\u0cc1\u0c82\u0ca6\u0cc6 \u0c85\u0cb5\u0cb0\u0cc7 \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c93\u0ca6\u0cbf\u0c95\u0cc6\u0cc2\u0cb3\u0ccd\u0cb3\u0cbf....", "-\u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cbe\u0c97 \u0ca8\u0cc0\u0cb5\u0cc1 \u0c8e\u0cb2\u0ccd\u0cb2\u0cbf \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc0\u0cb0\u0cbf?\u0c95\u0ccd\u0cb0\u0cc6\u0cb8\u0cc6\u0c82\u0c9f\u0ccd\u200c \u0cb0\u0ccb\u0ca1\u0ccd\u200c \u0cac\u0cb3\u0cbf\u0caf \"\u0c97\u0ccb\u0cb2\u0ccd\u0ca1\u0ccd\u200c \u0cab\u0cbf\u0c82\u0c9a\u0ccd\u200c' \u0cb9\u0ccb\u0c9f\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c89\u0cb3\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb2\u0ccd\u0cb2\u0cbf \u0c8a\u0c9f \u0c95\u0cc2\u0ca1 \u0c9a\u0c82\u0ca6 \u0c87\u0cb0\u0cc1\u0ca4\u0ccd\u0ca4\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0ca8\u0ccd\u0ca8 \u0ca1\u0caf\u0c9f\u0ccd\u200c\u0c97\u0cc6 \u0caa\u0cc2\u0cb0\u0c95\u0cb5\u0cbe\u0c97\u0cbf \u0c86\u0cb9\u0cbe\u0cb0 \u0ca4\u0caf\u0cbe\u0cb0\u0cbf\u0cb8\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6", "-\u0c87\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cbf\u0cb7\u0ccd\u0c9f\u0cb5\u0cbe\u0ca6 \u0c86\u0cb9\u0cbe\u0cb0?\u0cb2\u0cbf\u0cb5\u0cb0\u0ccd\u200c \u0cab\u0ccd\u0cb0\u0cc8, \u0c9c\u0cc6\u0cc2\u0ca4\u0cc6\u0c97\u0cc6 \u0c87\u0cb2\u0ccd\u0cb2\u0cbf \u0cb8\u0cbf\u0c97\u0cc1\u0cb5 \u0cae\u0c82\u0c97\u0cb3\u0cc2\u0cb0\u0cc1 \u0cb6\u0cc8\u0cb2\u0cbf \u0c86\u0cb9\u0cbe\u0cb0 \u0c87\u0cb7\u0ccd\u0c9f.\u00a0", "- \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0cbf\u0cae\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0cb5\u0cbe\u0ca6 \u0cb0\u0cc6\u0cb8\u0ccd\u0c9f\u0cca\u0cb0\u0cc6\u0c82\u0c9f\u0ccd\u200c?\u00a0\"\u0cb8\u0ca8\u0cbe-\u0ca1\u0cbf-\u0c97\u0cc6' \u0cb0\u0cc6\u0cb8\u0ccd\u0c9f\u0cca\u0cb0\u0cc6\u0c82\u0c9f\u0ccd\u200c. \u0c87\u0cb2\u0ccd\u0cb2\u0cbf \u0ca6\u0cc7\u0cb6\u0ca6 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cad\u0cbe\u0c97\u0c97\u0cb3 \u0cb6\u0cc8\u0cb2\u0cbf\u0caf \u0cb8\u0cc0 \u0cab\u200c\u0cc1\u0ca1\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cc6.", "-\u0ca8\u0cbf\u0cae\u0ccd\u0cae \u0ca6\u0cc3\u0cb7\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca6\u0ccd\u0cb0\u0cc6?\u0cb8\u0cc1\u0c82\u0ca6\u0cb0 \u0cae\u0ca8\u0cb8\u0ccd\u0cb8\u0cbf\u0ca8\u0cb5\u0cb0\u0cbf\u0cb0\u0cc1\u0cb5 \u0cb8\u0cc1\u0c82\u0ca6\u0cb0 \u0ca8\u0c97\u0cb0. \u0c86\u0ca6\u0cb0\u0cc6 \u0c87\u0cb2\u0ccd\u0cb2\u0cbf \u0c9f\u0ccd\u0cb0\u0cbe\u0cab\u0cbf\u0c95\u0ccd\u200c \u0c9c\u0cbe\u0cb8\u0ccd\u0ca4\u0cbf. \u0c85\u0ca6\u0cc6\u0cc2\u0c82\u0ca6\u0cc1 \u0cb5\u0cbf\u0cb7\u0caf \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0cb8\u0cbf\u0c9f\u0ccd\u0c9f\u0cc1 \u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cc6.", "-\u0ca8\u0cbf\u0cae\u0ccd\u0cae\u0ca6\u0cc1 \u0cb5\u0cbf\u0ca6\u0ccd\u0caf\u0cbe\u0cb5\u0c82\u0ca4 \u0c95\u0cc1\u0c9f\u0cc1\u0c82\u0cac. \u0c8e\u0cb2\u0ccd\u0cb2\u0cb0\u0cc2 \u0c89\u0ca4\u0ccd\u0ca4\u0cae \u0cb9\u0cc1\u0ca6\u0ccd\u0ca6\u0cc6\u0c97\u0cb3\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c86\u0ca6\u0cb0\u0cc6 \u0ca8\u0cc0\u0cb5\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c86\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c8f\u0c95\u0cc6?\u0cb9\u0ccc\u0ca6\u0cc1, \u0ca8\u0ca8\u0ccd\u0ca8\u0cae\u0ccd\u0cae \u0caa\u0ccd\u0cb0\u0cbe\u0ca7\u0ccd\u0caf\u0cbe\u0caa\u0c95\u0cbf, \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cc2 \u0ca4\u0cc1\u0c82\u0cac\u0cbe \u0c92\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc2 \u0c95\u0cb3\u0cc6\u0ca6 \u0cb5\u0cb0\u0ccd\u0cb7\u0cb5\u0cb7\u0ccd\u0c9f\u0cc7 \u0c8e\u0c82\u0cac\u0cbf\u0c8e \u0cae\u0cc1\u0c97\u0cbf\u0cb8\u0cbf\u0ca6\u0cc6. \u0ca8\u0cbe\u0ca8\u0cc1 \u0cac\u0ccd\u0caf\u0cbe\u0c82\u0c95\u0ccd\u200c \u0c89\u0ca6\u0ccd\u0caf\u0ccb\u0c97\u0cbf \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0c95\u0ca8\u0cb8\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc6. \u0cb8\u0cbf\u0ca8\u0cbf\u0cae\u0cbe, \u0cae\u0cbe\u0ca1\u0cc6\u0cb2\u0cbf\u0c82\u0c97\u0ccd\u200c \u0c85\u0c82\u0ca4 \u0ca4\u0cb2\u0cc6 \u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb5\u0cb3\u0cc7 \u0c85\u0cb2\u0ccd\u0cb2. \u0c86\u0ca6\u0cb0\u0cc6 \u0c86\u0c95\u0cb8\u0ccd\u0cae\u0cbf\u0c95\u0cb5\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca4\u0cc1. \u0c88\u0c97 \u0cb9\u0cbf\u0c82\u0ca6\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cc1\u0cb5 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cc7 \u0c87\u0cb2\u0ccd\u0cb2. \u0cae\u0ca4\u0ccd\u0ca4\u0cc6 \u0ca8\u0cbe\u0ca8\u0cc1 \u0ca8\u0ca8\u0c97\u0cbf\u0c82\u0ca4 \u0c95\u0cbf\u0cb0\u0cbf\u0caf\u0cb0\u0cbf\u0c97\u0cc6 \u0c95\u0cc6\u0cc2\u0ca1\u0ccb \u0cb2\u0cc6\u0c95\u0ccd\u0c9a\u0cb0\u0ccd\u200c \u0c8f\u0ca8\u0c82\u0ca6\u0ccd\u0cb0\u0cc6 \"\u0ca8\u0cbf\u0cae\u0ccd\u0cae \u0c86\u0cb8\u0c95\u0ccd\u0ca4\u0cbf \u0caf\u0cbe\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbe\u0ca6\u0cb0\u0cc2 \u0c87\u0cb0\u0cb2\u0cbf. \u0c86\u0ca6\u0cb0\u0cc6 \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8\u0cb5\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cac\u0cc7\u0ca1\u0cbf' \u0c85\u0c82\u0ca4.", "- \u0cb9\u0cbe\u0c97\u0cbe\u0ca6\u0cb0\u0cc6 \u0ca8\u0cc0\u0cb5\u0cc1 \u0ca4\u0cc1\u0c82\u0cac\u0cbe \u0cb8\u0ccd\u0c9f\u0cc2\u0ca1\u0cbf\u0caf\u0cb8\u0ccd\u200c \u0cb8\u0ccd\u0c9f\u0cc2\u0ca1\u0cc6\u0c82\u0c9f\u0ccd\u200c \u0c86\u0c97\u0cbf\u0ca6\u0ccd\u0cb0\u0cbf \u0c85\u0ca8\u0ccd\u0cb8\u0ca4\u0ccd\u0ca4\u0cc6?\u00a0\u0c95\u0cbe\u0cb2\u0cc7\u0c9c\u0cb2\u0ccd\u0cb2\u0cbf\u0cb0\u0cc1\u0cb5\u0cbe\u0c97 \u0ca4\u0cc1\u0c82\u0cac\u0cbe \u0cae\u0c9c\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0ca8\u0cbe\u0ca8\u0cc1 \u0ca4\u0cb0\u0c97\u0ca4\u0cbf\u0c97\u0cb3\u0cbf\u0c97\u0cc6 \u0cac\u0c82\u0c95\u0ccd\u200c \u0cb9\u0cca\u0ca1\u0cc6\u0ca6\u0cc1 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c9c\u0cc6\u0cc2\u0ca4\u0cc6 \u0cb8\u0cc1\u0ca4\u0ccd\u0ca4\u0cbe\u0ca1\u0ccb\u0c95\u0cc6 \u0cb9\u0ccb\u0c97\u0ccd\u0ca4\u0cbf\u0ca6\u0ccd\u0ca6\u0cc6. \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5\u0cbe\u0c97 \u0c85\u0ca6\u0cc6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0ccd\u0ca6\u0cc0\u0ca8\u0ccb \u0cb2\u0cc6\u0c95\u0ccd\u0c95\u0cb5\u0cc7 \u0c87\u0cb2\u0ccd\u0cb2. \u0ca4\u0cb0\u0c97\u0ca4\u0cbf\u0caf\u0cb2\u0ccd\u0cb2\u0cbf \u0c8f\u0ca8\u0cbe\u0ca6\u0cb0\u0cc2 \u0c95\u0cbf\u0ca4\u0cbe\u0caa\u0ca4\u0cbf \u0cae\u0cbe\u0ca1\u0ccd\u0ca4\u0cbe\u0ca8\u0cc7 \u0c87\u0cb0\u0cbf\u00a4\u0ca6\u0ccd\u0cb5\u0cbf. \u0cb2\u0cc6\u0c95\u0ccd\u0c9a\u0cb0\u0cb0\u0ccd\u200c \u0ca8\u0cae\u0ccd\u0cae \u0c97\u0cc1\u0c82\u0caa\u0cbf\u0c97\u0cc6 \"\u0c97\u0cc6\u0c9f\u0ccd\u200c \u0c94\u0c9f\u0ccd\u200c' \u0c85\u0c82\u0ca4 \u0cb9\u0cca\u0cb0\u0c97\u0cc6 \u0c95\u0cb3\u0cc6\u0cc2\u0cb0\u0cc1. \u0c87\u0ca6\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8 \u0caa\u0ccb\u0cb7\u0c95\u0cb0\u0cbf\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0caf\u0cbe\u0c95\u0c82\u0ca6\u0ccd\u0cb0\u0cc6, \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0cbf \u0c92\u0cb3\u0ccd\u0cb3\u0cc6 \u0cae\u0cbe\u0cb0\u0ccd\u0c95\u0ccd\u0cb8\u0ccd \u0ca4\u0c97\u0ccb\u0ca4\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0caf\u0cbe\u0cb0\u0cc2 \u0c8f\u0ca8\u0cc2 \u0c95\u0cc7\u0cb3\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.\u00a0", "- \u0ca8\u0c9f\u0ca8\u0cc6 \u0cae\u0cc7\u0cb2\u0cc6 \u0c86\u0cb8\u0c95\u0ccd\u0ca4\u0cbf \u0cac\u0cb0\u0cb2\u0cc1 \u0c95\u0cbe\u0cb0\u0ca3?\u00a0\u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0ca8\u0ca8\u0ccd\u0ca8 \u0c85\u0c95\u0ccd\u0c95 \u0cb5\u0cbf\u0ca6\u0cbf\u0cb6\u0cbe \u0cb6\u0ccd\u0cb0\u0cc0\u0cb5\u0cbe\u0ca4\u0ccd\u0cb8\u0cb5. \u0c86\u0c95\u0cc6 \u0ca4\u0cc1\u0c82\u0cac\u0cbe \u0cac\u0cc1\u0ca6\u0ccd\u0ca7\u0cbf\u0cb5\u0c82\u0ca4\u0cc6. \u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0cb8\u0ca6\u0cc1\u0caa\u0caf\u0ccb\u0c97\u0caa\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cc1\u0ca8\u0ccd\u0ca8\u0cc1\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c86\u0c95\u0cc6\u0caf\u0cbf\u0c82\u0ca6 \u0c95\u0cb2\u0cbf\u0caf\u0cac\u0cc7\u0c95\u0cc1. \u0c86\u0c95\u0cc6 19\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cc7 \u0ca4\u0cc6\u0cb2\u0cc1\u0c97\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0cb3\u0cc1. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb3\u0cc6. \u0c85\u0cb5\u0cb3\u0cbf\u0c82\u0ca6 \u0c89\u0ca4\u0ccd\u0ca4\u0cc7\u0c9c\u0cbf\u0ca4\u0cb3\u0cbe\u0c97\u0cbf\u0caf\u0cc7 \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cab\u0cc0\u0cb2\u0ccd\u0ca1\u0ccd\u200c\u0c97\u0cc6 \u0cac\u0c82\u0ca6\u0cc6. \u00a0", "-\u0c95\u0ca8\u0ccd\u0ca8\u0ca1 \u0cae\u0ca4\u0ccd\u0ca4\u0cc1 \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cbf \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cbf \u0c86\u0c97\u0ccd\u0ca4\u0cbe \u0c87\u0ca6\u0ccd\u0ca6\u0cc0\u0cb0\u0cbf? \u0c87\u0cb2\u0ccd\u0cb2\u0cc7 \u0cb8\u0cc6\u0c9f\u0cb2\u0ccd\u200c \u0c86\u0c97\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6\u0caf\u0cbe?\u0ca8\u0ca8\u0c97\u0cc6 \u0c88 \"\u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c' \u0caa\u0cb0\u0cbf\u0c95\u0cb2\u0ccd\u0caa\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0c82\u0cac\u0cbf\u0c95\u0cc6\u0caf\u0cb2\u0ccd\u0cb2. \u0ca8\u0ca8\u0c97\u0cc6 \u0ca8\u0c9f\u0ca8\u0cc6\u0caf\u0cb2\u0ccd\u0cb2\u0cbf \u0c86\u0cb8\u0c95\u0ccd\u0ca4\u0cbf \u0cac\u0c82\u0ca6\u0cbf\u0ca6\u0ccd\u0ca6\u0cc7 \u0c88 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0c95\u0cbe\u0cb2\u0cbf\u0c9f\u0ccd\u0c9f \u0cac\u0cb3\u0cbf\u0c95. \u0c88\u0c97 \u0ca8\u0ca8\u0ccd\u0ca8 \u0c97\u0cae\u0ca8\u0cb5\u0cc6\u0cb2\u0ccd\u0cb2\u0cbe \u0ca8\u0c9f\u0ca8\u0cc6 \u0c95\u0ca1\u0cc6 \u0cae\u0cbe\u0ca4\u0ccd\u0cb0. \u0cb2\u0c95\u0ccd\u200c \u0c87\u0ca6\u0ccd\u0cb0\u0cc6 \u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0ccd\u0ca4\u0cbf\u00e0\u0ca8\u0cbf, \u0c87\u0cb2\u0ccd\u0cb2\u0cbe \u0c85\u0c82\u0ca6\u0ccd\u0cb0\u0cc2 \u0c89\u0ca4\u0ccd\u0ca4\u0cae \u0ca8\u0c9f\u0cbf \u0c85\u0c82\u0ca4 \u0c85\u0ca8\u0ccd\u0ca8\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0ca4\u0cc0\u0ca8\u0cbf \u0c85\u0ca8\u0ccd\u0ca8\u0ccb \u0ca8\u0c82\u0cac\u0cbf\u0c95\u0cc6 \u0c96\u0c82\u0ca1\u0cbf\u0ca4 \u0c87\u0ca6\u0cc6.\u00a0", "-\u0c88\u0c97\u0cb2\u0cc2 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc0\u0cb0\u0cbe? \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb6\u0cbf\u0cab\u0ccd\u0c9f\u0ccd \u0c86\u0c97\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0cb2\u0ccd\u0cb5\u0cbe?\u0ca8\u0cbe\u0ca8\u0cc1 \u0c88\u0c97\u0cb2\u0cc2 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cc7 \u0c87\u0cb0\u0cc1\u0cb5\u0cc1\u0ca6\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cae\u0ca8\u0cc6 \u0cae\u0cbe\u0ca1\u0cc1\u0cb5 \u0caf\u0ccb\u0c9a\u0ca8\u0cc6 \u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2. \u0ca8\u0ca8\u0ccd\u0ca8 \u0c95\u0cc1\u0c9f\u0cc1\u0c82\u0cac \u0cae\u0cc1\u0c82\u0cac\u0cc8\u0cb2\u0cbf\u0ca6\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf\u0c97\u0cc6 \u0cac\u0cb0\u0cb2\u0ccd\u0cb2. \u0c92\u0cac\u0ccd\u0cac\u0cb3\u0cc7 \u0c87\u0cb0\u0cb2\u0cc1 \u0ca8\u0ca8\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2.", "-\u0c88 \u0c95\u0ccd\u0cb7\u0cc7\u0ca4\u0ccd\u0cb0 \u0c86\u0caf\u0ccd\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0 \u0cac\u0c97\u0ccd\u0c97\u0cc6 \u0c8e\u0c82\u0ca6\u0cbe\u0ca6\u0cb0\u0cc2 \u0cac\u0cc7\u0cb8\u0cb0\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbf\u0ca6\u0cc6\u0caf\u0cc7?\u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0cb5 \u0caf\u0cbe\u0cb5 \u0c95\u0cc6\u0cb2\u0cb8\u0ca6 \u0cac\u0c97\u0ccd\u0c97\u0cc6\u0caf\u0cc2 \u0ca8\u0ca8\u0c97\u0cc6 \u0caa\u0cb6\u0ccd\u0c9a\u0cbe\u0ca4\u0cbe\u0caa \u0c87\u0cb0\u0cb2\u0ccd\u0cb2. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0cac\u0cc7\u0cb8\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c8f\u0ca8\u0cbf\u0ca6\u0cc6? \u0c88 \u0c89\u0ca6\u0ccd\u0caf\u0cae \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf\u0c82\u0ca6\u0cb2\u0cc7 \u0c85\u0ca8\u0ccd\u0ca8, \u0cb9\u0cc6\u0cb8\u0cb0\u0cc1 \u0cb8\u0c82\u0caa\u0cbe\u0ca6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca6\u0cc7 \u0ca8\u0ca8\u0c97\u0cc6 \u0c9c\u0cc0\u0cb5\u0ca8. \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cc7 \u0cb9\u0ccb\u0ca6\u0cb0\u0cc2 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cae\u0ca4\u0ccd\u0ca4\u0cc1 \u0ca4\u0cc6\u0cb2\u0cc1\u0c97\u0cc1 \u0cad\u0cbe\u0cb7\u0cbf\u0c95\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc7\u0ca8\u0cc1 \u0cac\u0cc7\u0c95\u0cc1 \u0ca8\u0ca8\u0c97\u0cc6.", "-\u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6 \u0cae\u0cc7\u0cb2\u0cc6 \u0ca8\u0cbf\u0cae\u0ccd\u0cae \u0caa\u0cbe\u0cb2\u0cbf\u0ca8 \u0c85\u0cae\u0cc2\u0cb2\u0ccd\u0caf \u0c95\u0ccd\u0cb7\u0ca3 \u0caf\u0cbe\u0cb5\u0cc1\u0ca6\u0cc1?\u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0c9c\u0ca8\u0cb0\u0cc1 \u0ca8\u0ca8\u0ccd\u0ca8 \u0c85\u0cae\u0ccd\u0cae\u0ca8\u0cbf\u0c97\u0cc6, \u0ca8\u0cbf\u0cae\u0ccd\u0cae \u0cae\u0c97\u0cb3\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0cb5\u0cb3\u0cbf\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cad\u0cb5\u0cbf\u0cb7\u0ccd\u0caf\u0cb5\u0cbf\u0ca6\u0cc6 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c86\u0c97\u0cc6\u0cb2\u0ccd\u0cb2 \u0c85\u0cae\u0ccd\u0cae\u0ca8 \u0cac\u0cbe\u0caf\u0cbf\u0c82\u0ca6 \u0cae\u0cbe\u0ca4\u0cc7 \u0cb9\u0cca\u0cb0\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0ca3\u0ccd\u0ca4\u0cc1\u0c82\u0cac\u0cbe \u0ca8\u0cc0\u0cb0\u0cc1 \u0ca4\u0cc1\u0c82\u0cac\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95 \u0c95\u0cc2\u0ca1\u0cb2\u0cc7 \u0c85\u0cae\u0ccd\u0cae \u0cae\u0ca4\u0ccd\u0ca4\u0cc1 \u0c85\u0c95\u0ccd\u0c95, \u0c85\u0ca3\u0ccd\u0ca3\u0ca8\u0cbf\u0c97\u0cc6 \u0cb9\u0cc7\u0cb3\u0cc6\u00a4\u00e0\u0ca8\u0cc6. \u0c85\u0cb5\u0cb0\u0cc1 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0cb9\u0cbe\u0cb0\u0cc8\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0c82\u0ca5\u0cbe \u0c98\u0c9f\u0ca8\u0cc6\u0c97\u0cb3\u0cc7 \u0ca8\u0ca8\u0c97\u0cc6 \u0c85\u0cae\u0cc2\u0cb2\u0ccd\u0caf \u0c95\u0ccd\u0cb7\u0ca3\u0c97\u0cb3\u0cc1.\u00a0", "-\u0cac\u0cbf\u0ca1\u0cc1\u0cb5\u0cbf\u0ca8\u0cb2\u0ccd\u0cb2\u0cbf \u0cb9\u0cc7\u0c97\u0cc6 \u0c9f\u0cc8\u0c82 \u0caa\u0cbe\u0cb8\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb0\u0cbf?\u0ca8\u0ca8\u0c97\u0cc6 \u0cac\u0cbf\u0ca1\u0cc1\u0cb5\u0cc1 \u0cb8\u0cbf\u0c97\u0cc1\u0cb5\u0cc1\u0ca6\u0cc7 \u0c85\u0caa\u0cb0\u0cc2\u0caa. \u0cac\u0cb0\u0cc0 \u0cb2\u0c97\u0cc7\u0c9c\u0ccd\u200c \u0caa\u0ccd\u0caf\u0cbe\u0c95\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc7 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0ccd\u0cb5\u0cb2\u0ccd\u0caa \u0cac\u0cbf\u0ca1\u0cc1\u0cb5\u0cc1 \u0cb8\u0cbf\u0c95\u0ccd\u0cb0\u0cc6 \u0c85\u0ca6\u0cb0\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbf\u0ca8 \u0cac\u0cbe\u0c97 \u0cb5\u0c95\u0ccc\u00ec\u0c9f\u0ccd\u200c \u0cae\u0cbe\u0ca1\u0cb2\u0cc1 \u0cb5\u0ccd\u0caf\u0caf\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0caa\u0cc7\u0c82\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0caa\u0ccd\u0cb0\u0cb5\u0cbe\u0cb8 \u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cb5\u0cb0\u0ccd\u0cb7\u0c95\u0ccd\u0c95\u0cc6 2-3 \u0cac\u0cbe\u0cb0\u0cbf \u0c95\u0cc1\u0c9f\u0cc1\u0c82\u0cac \u0cae\u0ca4\u0ccd\u0ca4\u0cc1 \u0cb8\u0ccd\u0ca8\u0cc7\u0cb9\u0cbf\u0ca4\u0cb0 \u0c9c\u0cc6\u0cc2\u0ca4\u0cc6 \u0caa\u0ccd\u0cb0\u0cb5\u0cbe\u0cb8 \u0cb9\u0cca\u0cb0\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c95\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cac\u0cbe\u0ca8\u0ccd\u200c\u0cab\u0cc8\u0cb0\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cc1\u0ca4\u0ccd\u0ca4\u0cb2\u0cc1 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f .", "-\u0c85\u0ca1\u0cc1\u0c97\u0cc6 \u0cae\u0ca8\u0cc6 \u0c95\u0ca1\u0cc6 \u0cb9\u0ccb\u0c97\u0cc6\u0cc2 \u0c85\u0cad\u0ccd\u0caf\u0cbe\u0cb8 \u0c87\u0ca6\u0cc6\u0caf\u0cbe? \u0caf\u0cbe\u0cb5 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0c8e\u0c95\u0ccd\u0cb8\u0ccd\u200c\u0caa\u0cb0\u0ccd\u0c9f\u0ccd\u200c?\u00a0\u0c85\u0ca1\u0cc1\u0c97\u0cc6 \u0cae\u0cbe\u0ca1\u0cb2\u0cc1 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0caa\u0cc1\u0cb8\u0ccd\u0ca4\u0c95 \u0ca8\u0ccb\u0ca1\u0cbf, \u0c87\u0c82\u0c9f\u0cb0\u0ccd\u200c\u0ca8\u0cc6\u0c9f\u0ccd\u200c \u0ca8\u0ccb\u0ca1\u0cbf \u0ca8\u0cbe\u0ca8\u0cc1 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc7 \u0ca8\u0ca8\u0ccd\u0ca8\u0ca6\u0cc7 \u0cb9\u0cca\u0cb8 \u0cb0\u0cc1\u0c9a\u0cbf\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0caf\u0ccb\u0c97 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0cae\u0ccd\u0cae\u0cc6 \u0cb8\u0c95\u0ccd\u0cb8\u0ccd\u200c\u0cb8\u0ccd\u200c \u0c86\u0ca6\u0ccd\u0cb0\u0cc6, \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0cab\u0cc7\u0cb2\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6. \u0caf\u0cbe\u0cb0\u0cc2 \u0ca4\u0cbf\u0ca8\u0ccd\u0ca8\u0ca6\u0cc7 \u0c87\u0ca6\u0ccd\u0ca6\u0cb0\u0cc6 \u0c92\u0ca4\u0ccd\u0ca4\u0cbe\u0caf \u0cae\u0cbe\u0ca1\u0cbf\u0caf\u0cbe\u0ca6\u0cb0\u0cc2 \u0ca8\u0cbe \u0cae\u0cbe\u0ca1\u0cbf\u0ca6 \u0c85\u0ca1\u0cc1\u0c97\u0cc6 \u0ca4\u0cbf\u0ca8\u0ccd\u0ca8\u0cbf\u0cb8\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f.\u00a0", "-\u0ca8\u0cbf\u0cae\u0ccd\u0cae \u0ca1\u0caf\u0c9f\u0ccd\u200c \u0cb9\u0cc7\u0c97\u0cbf\u0cb0\u0ca4\u0ccd\u0ca4\u0cc6?\u0c9f\u0cc8\u0cae\u0ccd\u200c\u0c9f\u0cc7\u0cac\u0cb2\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0ca1\u0caf\u0c9f\u0ccd\u200c \u0cae\u0cbe\u0ca1\u0cc1\u0cb5 \u0caa\u0cc8\u0c95\u0cbf \u0ca8\u0cbe\u0ca8\u0cb2\u0ccd\u0cb2. \u0c9c\u0c82\u0c95\u0ccd\u200c \u0cab\u200c\u0cc1\u0ca1\u0ccd\u200c \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0cae\u0ca4\u0ccd\u0ca4\u0cc1 \u0cb9\u0cc6\u0c9a\u0ccd\u0c9a\u0cc1 \u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0cb0\u0ccb\u0c97\u0ccd\u0caf\u0c95\u0cb0 \u0c86\u0cb9\u0cbe\u0cb0\u0cb5\u0ca8\u0ccd\u0ca8\u0cc1 \u0ca6\u0cbf\u0ca8\u0ca6\u0cb2\u0ccd\u0cb2\u0cbf 6-7 \u0cac\u0cbe\u0cb0\u0cbf \u0cb8\u0ccd\u0cb5\u0cb2\u0ccd\u0caa \u0cb8\u0ccd\u0cb5\u0cb2\u0ccd\u0caa\u0cb5\u0cc7 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "-\u0ca1\u0caf\u0c9f\u0ccd\u200c \u0c9f\u0cbf\u0caa\u0ccd\u200c \u0c95\u0cc6\u0cc2\u0ca1\u0cc6\u0cc2\u0ca6\u0cbe\u0ca6\u0cb0\u0cc6?\u0cb8\u0ca3\u0ccd\u0ca3\u0c97\u0cbe\u0c97\u0cac\u0cc7\u0c95\u0cc6\u0c82\u0ca6\u0cb0\u0cc6 \u0ca6\u0cbf\u0ca8\u0c95\u0ccd\u0c95\u0cc6 6 \u0cb9\u0cca\u0ca4\u0ccd\u0ca4\u0cc1 \u0c86\u0cb0\u0ccb\u0c97\u0ccd\u0caf\u0c95\u0cb0 \u0c86\u0cb9\u0cbe\u0cb0\u0cb5\u0ca8\u0ccd\u0ca8\u0cc1 \u0c95\u0ca1\u0cbf\u0cae\u0cc6 \u0c95\u0ca1\u0cbf\u0cae\u0cc6 \u0ca4\u0cbf\u0ca8\u0ccd\u0ca8\u0cbf. \u0ca6\u0caa\u0ccd\u0caa\u0c97\u0cbe\u0c97\u0cac\u0cc7\u0c95\u0cbe\u0ca6\u0cb0\u0cc6 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u00a06 \u0cac\u0cbe\u0cb0\u0cbf \u0cb9\u0cc6\u0c9a\u0ccd\u0c9a\u0cc1 \u0cb9\u0cc6\u0c9a\u0ccd\u0c9a\u0cc1 \u0ca4\u0ca8\u0ccd\u0ca8\u0cbf. \u0ca4\u0cbf\u0c82\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0cb5\u0ccd\u0caf\u0cbe\u0caf\u0cbe\u0cae \u0cae\u0cbe\u0ca1\u0cbf \u0c95\u0cb0\u0c97\u0cbf\u0cb8\u0cbf\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cc6\u0cc2\u0cac\u0ccd\u0cac\u0cc1 \u0cb6\u0cc7\u0c95\u0cb0\u0ca3\u0cc6 \u0c86\u0c97\u0cbf \u0ca6\u0caa\u0ccd\u0caa\u0c97\u0cbe\u0c97\u0cc1\u0ca4\u0ccd\u0ca4\u0cc0\u0cb0. \u0ca8\u0cbe\u0ca8\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0cb5\u0cc7\u0cb3\u0cc6 \u0cb9\u0cc6\u0c9a\u0ccd\u0c9a\u0cc1 \u0cb9\u0cca\u0ca4\u0ccd\u0ca4\u0cc1 \u0c95\u0cc1\u0cb3\u0cbf\u0ca4\u0cc7 \u0c95\u0cbe\u0cb2 \u0c95\u0cb3\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0ccd\u0cb5\u0cb2\u0ccd\u0caa \u0c9c\u0cbe\u0c97\u0cb5\u0cbf\u0ca6\u0ccd\u0ca6\u0cb0\u0cc2 \u0ca8\u0ca1\u0cc6\u0ca6\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cc1\u0cb3\u0cbf\u0ca4\u0cbf\u0cb0\u0cc1\u0cb5 \u0cac\u0ca6\u0cb2\u0cc1 \u0ca8\u0cbf\u0c82\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cc0\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0ccd\u0cb5\u0cb2\u0ccd\u0caa\u0cb5\u0cbe\u0ca6\u0cb0\u0cc2 \u0c95\u0ccd\u0caf\u0cbe\u0cb2\u0cb0\u0cbf \u0cac\u0cb0\u0ccd\u0ca8\u0ccd \u0c86\u0c97\u0ca4\u0ccd\u0ca4\u0cc6.", "- \u0cb6\u0cbe\u0ca8\u0ccd\u0cb5\u0cbf \u0cac\u0ccd\u0caf\u0cc2\u0c9f\u0cbf \u0cb0\u0cb9\u0cb8\u0ccd\u0caf\u0cb5\u0cc7\u0ca8\u0cc1?\u0cb8\u0ccd\u0cae\u0cc8\u0cb2\u0ccd\u200c, \u0cb8\u0ccd\u0cae\u0cc8\u0cb2\u0ccd\u200c \u0cae\u0ca4\u0ccd\u0ca4\u0cc1 \u0cb8\u0ccd\u0cae\u0cc8\u0cb2\u0ccd\u200c. \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0cae\u0cc1\u0c96\u0ca6\u0cb2\u0ccd\u0cb2\u0cbf \u0cb8\u0ca6\u0cbe \u0ca8\u0c97\u0cc1 \u0ca4\u0cc1\u0cb3\u0cc1\u0c95\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0ca8\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0caf\u0cbe\u0cb0\u0cbe\u0ca6\u0cb0\u0cc2 \u0c9a\u0c82\u0ca6 \u0c95\u0cbe\u0ca3\u0cb2\u0cc7 \u0cac\u0cc7\u0c95\u0cc1. \u0c95\u0cc6\u0cb2\u0cb8\u0ca6 \u0c92\u0ca4\u0ccd\u0ca4\u0ca1, \u0c9f\u0cc6\u0ca8\u0ca8\u0ccd\u200c \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6 \u0ca8\u0cae\u0c97\u0cc6 \u0c96\u0cc1\u0cb7\u0cbf \u0c95\u0cc6\u0cc2\u0ca1\u0cc1\u0cb5\u0c82\u0ca5 \u0cb8\u0ccd\u0ca8\u0cc7\u0cb9\u0cbf\u0ca4\u0cb0 \u0c9c\u0cc6\u0cc2\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cbf, \u0c95\u0cc1\u0c9f\u0cc1\u0c82\u0cac\u0ca6 \u0c9c\u0cc6\u0cc2\u0ca4\u0cc6 \u0c95\u0cbe\u0cb2 \u0c95\u0cb3\u0cc6\u0ca6\u0cc1 \u0c92\u0ca4\u0ccd\u0ca4\u0ca1 \u0ca8\u0cbf\u0cb5\u0cbe\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0c95\u0ccd\u0c95\u0cc7 \u0ca8\u0cbe\u0ca8\u0cc1 \u0c9a\u0c82\u0ca6 \u0c95\u0cbe\u0ca3\u0cc1\u0cb5\u0cc1\u0ca6\u0cc1 \u0c85\u0ca8\u0cbf\u0cb8\u0ca4\u0ccd\u0ca4\u0cc6.", "- \u0caf\u0cbe\u0cb5\u0cbe\u0c97 \u0cae\u0ca6\u0cc1\u0cb5\u0cc6 \u0c86\u0c97\u0ccd\u0ca4\u0cbf\u0cb0?\u00a0\u0ca8\u0ca8\u0c97\u0cbf\u0ca8\u0ccd\u0ca8\u0cc2 23 \u0cb5\u0cb0\u0ccd\u0cb7 \u0cb5\u0caf\u0cb8\u0ccd\u0cb8\u0cc1. \u0c87\u0ca8\u0ccd\u0ca8\u0cca\u0c82\u0ca6\u0cc1 4-5 \u0cb5\u0cb0\u0ccd\u0cb7 \u0cac\u0cbf\u0c9f\u0ccd\u0c9f\u0cc1 \u0c86\u0c97\u0ccd\u0ca4\u0cbf\u00e0\u0ca8\u0cbf. \u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0c95\u0cc1\u0c9f\u0cc1\u0c82\u0cac \u0c8e\u0c82\u0cac \u0caa\u0cb0\u0cbf\u0c95\u0cb2\u0ccd\u0caa\u0ca8\u0cc6\u0caf\u0cb2\u0ccd\u0cb2\u0cbf \u0cac\u0cb9\u0cb3 \u0c86\u0cb8\u0c95\u0ccd\u0ca4\u0cbf \u0c87\u0ca6\u0cc6. \u0cb9\u0cbe\u0c97\u0cbe\u0c97\u0cbf, \u0cae\u0ca6\u0cc1\u0cb5\u0cc6\u0caf\u0cbe\u0c97\u0cb2\u0ccd\u0cb2. \u0ca8\u0ca8\u0c97\u0cc6 \u0cb5\u0cc3\u0ca4\u0ccd\u0ca4\u0cbf \u0c9c\u0cc0\u0cb5\u0ca8\u0cb5\u0cc7 \u0cae\u0cc1\u0c96\u0ccd\u0caf \u0c8e\u0ca8\u0ccd\u0ca8\u0cc1\u0cb5 \u0cb9\u0cc1\u0ca1\u0cc1\u0c97\u0cbf \u0ca8\u0cbe\u0ca8\u0cb2\u0ccd\u0cb2. \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0c9a\u0c82\u0ca6\u0cb5\u0cbe\u0c97\u0cbf \u0cb8\u0c82\u0cb8\u0cbe\u0cb0 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0ca8\u0ccd\u0ca8\u0cc1\u0cb5\u0cb5\u0cb3\u0cc1 \u0ca8\u0cbe\u0ca8\u0cc1.\u00a0", "\u0ca8\u0ca8\u0c97\u0cc6 \u0c8f\u0ca8\u0cc7\u0ca8\u0cc1 \u0c87\u0cb7\u0ccd\u0c9f \u0c97\u0cc6\u0cc2\u0ca4\u0ccd\u0ca4\u0cbe?-\u0c87\u0cb7\u0ccd\u0c9f\u0ca6 \u0c86\u0cb9\u0cbe\u0cb0\u00a0\u0c9a\u0cbf\u0c95\u0ca8\u0ccd\u200c, \u0cab\u0cbf\u0cb6\u0ccd\u200c, \u0c8f\u0ca1\u0cbf, \u0c85\u0ca3\u0cac\u0cc6, \u0cac\u0ccd\u0cb0\u0ccc\u0ca8\u0cbf \u0c95\u0cc7\u0c95\u0ccd\u200c \u0cb5\u0cbf\u0ca6\u0ccd\u200c \u0c90\u0cb8\u0ccd\u200c\u0c95\u0ccd\u0cb0\u0cc0\u0c82-\u0ca8\u0cbf\u0cae\u0ccd\u0cae \u0caa\u0ccd\u0cb0\u0c95\u0cbe\u0cb0 \u0ca8\u0cbf\u0cae\u0ccd\u0cae \u0cac\u0cc6\u0cb8\u0ccd\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0cc1\u0ca6\u0cc1 \u0cae\u0ca4\u0ccd\u0ca4\u0cc1 \u0c8f\u0c95\u0cc6?\u00a0\"\u0cb8\u0cbe\u0cb9\u0cc7\u0cac' \u0cae\u0ca4\u0ccd\u0ca4\u0cc1 \"\u0cae\u0cbe\u0cb8\u0ccd\u0c9f\u0cb0\u0ccd\u200c \u0caa\u0cc0\u0cb8\u0ccd\u200c'. \u0cb8\u0cbe\u0cb9\u0cc7\u0cac \u0ca8\u0c9f\u0ca8\u0cc6\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1. \u0ca4\u0cc6\u0cb0\u0cc6 \u0cae\u0cc7\u0cb2\u0cc6 \u0cb9\u0cc6\u0c9a\u0ccd\u0c9a\u0cc1 \u0cb9\u0cca\u0ca4\u0ccd\u0ca4\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cbe\u0cb8\u0ccd\u0c9f\u0cb0\u0ccd\u200c\u0caa\u0cc0\u0cb8\u0ccd\u200c \u0ca8\u0ca8\u0c97\u0cc6 \u0c90\u0ca1\u0cc6\u0c82\u0c9f\u0cbf\u0c9f\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1.-\u0ca8\u0cbf\u0cae\u0ccd\u0cae \u0c89\u0ca4\u0ccd\u0ca4\u0cae \u0cb8\u0cb9\u0ca8\u0c9f \u0caf\u0cbe\u0cb0\u0cc1? \u00a0\u0cae\u0ca8\u0ccb\u0cb0\u0c82\u0c9c\u0ca8\u0ccd\u200c \u0cae\u0ca4\u0ccd\u0ca4\u0cc1 \u0ca6\u0cb0\u0ccd\u0cb6\u0ca8\u0ccd\u200c\u00a0-\u0c95\u0ca8\u0ccd\u0ca8\u0ca1 \u0ca8\u0c9f\u0cbf\u0caf\u0cb0\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cab\u0cbf\u0c9f\u0ccd\u200c\u0ca8\u0cc6\u0cb8\u0ccd\u200c \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0ca8\u0c9f\u0cbf?\u00a0\u0cb8\u0c82\u0caf\u0cc1\u0c95\u0ccd\u0ca4\u0cbe \u0cb9\u0cc6\u0c97\u0ca1\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0ca8\u0cbe\u0ca8\u0cc7.-\u0ca8\u0cbf\u0cae\u0ccd\u0cae \u0cab\u0cc7\u0cb5\u0cb0\u0cc6\u0c9f\u0ccd\u200c \u0cb9\u0cc0\u0cb0\u0cca?\u00a0\u0caa\u0cc1\u0ca8\u0cc0\u0ca4\u0ccd\u200c \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c-\u0cab\u0cc7\u0cb5\u0cb0\u0cc6\u0c9f\u0ccd\u200c \u0ca1\u0ccd\u0cb0\u0cc6\u0cb8\u0ccd\u200c\u00a0\u0cb8\u0cc0\u0cb0\u0cc6-\u0cab\u0cc7\u0cb5\u0cb0\u0cc6\u0c9f\u0ccd\u200c \u0c95\u0cb2\u0cb0\u0ccd\u200c\u00a0\u0ca8\u0cc0\u0cb2\u0cbf-\u0c86\u0cb2\u0ccd\u200c\u0c9f\u0cc8\u0cae\u0ccd\u200c \u0cab\u0cc7\u0cb5\u0cb0\u0cc6\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe?\u00a0\u0c9f\u0cc8\u0c9f\u0cbe\u0ca8\u0cbf\u0c95\u0ccd\u200c, \u0ca5\u0ccd\u0cb0\u0cbf\u00a0\u0c88\u0ca1\u0cbf\u0caf\u0c9f\u0ccd\u0cb8\u0ccd\u200c-\u0c87\u0cb7\u0ccd\u0c9f\u0ca6 \u0cb0\u0cbe\u0c9c\u0c95\u0cbe\u0cb0\u0ca3\u0cbf?\u00a0\u0ca8\u0ca8\u0c97\u0cc6 \u0cb0\u0cbe\u0c9c\u0c95\u0cbe\u0cb0\u0ca3 \u0c85\u0c82\u0ca6\u0ccd\u0cb0\u0cc6 \u0c8f\u0ca8\u0cc1 \u0c85\u0c82\u0ca4\u0cb2\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0cb0\u0cbe\u0c9c\u0c95\u0cbe\u0cb0\u0ca3\u0cbf \u0cb9\u0cc6\u0cb8\u0cb0\u0cc1\u0c97\u0cb3\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ca4\u0ccd\u0ca4\u0cbe?\u00a0", "\u00a0\u0c90 \u0cb2\u0cb5\u0ccd\u200c \u0cac\u0cc6\u0c82\u0c97\u0cb3\u0cc2\u0cb0\u0cc1-\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c85\u0ca8\u0cc1\u0cad\u0cb5 \u0cb9\u0cc7\u0cb3\u0cbf?\u0ca8\u0cbe\u0ca8\u0cc1 \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6\u0ca6\u0cb5\u0cb3\u0cc1. \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc1 \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf. \u0cae\u0cc1\u0c82\u0cac\u0cc8\u0ca8\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cbf \u0cac\u0cc7\u0c95\u0cc6\u0c82\u0ca6\u0cb0\u0cb2\u0ccd\u0cb2\u0cbf \u0c85\u0ca1\u0ccd\u0ca1\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb7\u0ccd\u0c9f\u0cbe\u0c97\u0cbf \u0caf\u0cbe\u0cb0\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cb9\u0cbe\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \u0cb9\u0cca\u0cb0\u0c97\u0ca1\u0cc6 \u0c95\u0cbe\u0cb2\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0c9c\u0ca8\u0cb0\u0cc1 \u0c97\u0cc1\u0cb0\u0cc1\u0ca4\u0cc1 \u0cb9\u0cbf\u0ca1\u0cbf\u0ca6\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0cb8\u0cc6\u0cb2\u0ccd\u0cab\u0cbf \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0cb6\u0cc2\u0c9f\u0cbf\u0c82\u0c97\u0ccd\u200c \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c85\u0ca5\u0cb5\u0cbe \u0c87\u0ca8\u0ccd\u0ca8\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c9c\u0ca8\u0ca8\u0cbf\u0cac\u0cbf\u0ca1 \u0c9c\u0cbe\u0c97\u0c97\u0cb3\u0cb2\u0ccd\u0cb2\u0cbf \u0cb9\u0cc1\u0ca1\u0cc1\u0c97\u0cb0\u0cc1 \"\u0c85\u0ca3\u0ccd\u0ca3\u0c82\u0c97\u0cc7 \u0cb2\u0cb5\u0ccd\u200c \u0c86\u0c97\u0cbf\u0ca6\u0cc6.....' \u0c8e\u0c82\u0ca6\u0cc1 \u0cb9\u0cbe\u0ca1\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0cac\u0cbf\u0ca1\u0ccd\u0ca4\u0cbe\u0cb0\u0cc6. \u0c86\u0c97\u0cc6\u0cb2\u0ccd\u0cb2\u0cbe \u0cb8\u0ccd\u0cb5\u0cb2\u0ccd\u0caa \u0ca8\u0cbe\u0c9a\u0cbf\u0c95\u0cc6 \u0c86\u0c97\u0ca4\u0ccd\u0ca4\u0cc6. \u0c86\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf \u0c86\u0c97\u0ca4\u0ccd\u0ca4\u0cc6. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c87\u0cb0\u0cc1\u0cb5\u0cb7\u0ccd\u0c9f\u0cc1 \u0ca6\u0cbf\u0ca8 \u0ca8\u0ca8\u0c97\u0cc6 \u0c92\u0c82\u0ca5\u0cb0\u0cbe \u0c9c\u0c82\u0cad \u0c87\u0cb0\u0cc1\u0ca4\u0ccd\u0ca4\u0ca6\u0cc6.", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6.\u00a0"], "title": "\u0cb8\u0cc6\u0cb2\u0cc6\u0cac\u0ccd\u0cb0\u0cbf\u0c9f\u0cbf \u0c9f\u0cbe\u0c95\u0ccd\u200c \u00a0\u0cb6\u0cbe\u0ca8\u0ccd\u0cb5\u0cbf \u0cb6\u0ccd\u0cb0\u0cc0\u0cb5\u0cbe\u0ca4\u0ccd\u0cb8\u0cb5"},
{"url": "https://www.udayavani.com/kannada/news/interviews/240028/i-am-not-costly-tell-the-story-first-that-s-the-remuneration-after-that", "content": ["\u0cb0\u0c9a\u0cbf\u0ca4\u0cbe \u0cb0\u0cbe\u0cae\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cb7\u0ccd\u0c9f\u0cc7 \u0cb8\u0cc0\u0cae\u0cbf\u0ca4 \u0c8e\u0c82\u0cac \u0cae\u0cbe\u0ca4\u0cc1 \u0c97\u0cbe\u0c82\u0ca7\u0cbf\u0ca8\u0c97\u0cb0\u0ca6\u0cb2\u0ccd\u0cb2\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0cb8\u0ca4\u0ca4\u0cb5\u0cbe\u0c97\u0cbf \u0cb0\u0c9a\u0cbf\u0ca4\u0cbe, \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1. \u0cb9\u0cbe\u0c97\u0cbe\u0c97\u0cbf, \u0cb9\u0cca\u0cb8\u0cac\u0cb0\u0cc1 \u0cb0\u0c9a\u0cbf\u0ca4\u0cbe\u0c97\u0cc6 \u0c95\u0ca5\u0cc6 \u0cb9\u0cc7\u0cb3\u0cb2\u0cc1 \u0c95\u0cc2\u0ca1\u0cbe \u0cb9\u0cbf\u0c82\u0ca6\u0cc7\u0c9f\u0cc1 \u0cb9\u0cbe\u0c95\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cbe\u0cb8\u0ccd\u0c9f\u0ccd\u0cb2\u0cbf \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0c8e\u0c82\u0cac \u0cad\u0caf \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0cbe\u0c97\u0c82\u0ca4 \u0cb0\u0c9a\u0cbf\u0ca4\u0cbe \u0caf\u0cbe\u0cb5\u0ca4\u0ccd\u0ca4\u0cc2 \u0ca4\u0cbe\u0ca8\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cb8\u0cc0\u0cae\u0cbf\u0ca4 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0cb2\u0ccd\u0cb2. \u0cac\u0cb9\u0cc1\u0ca4\u0cc7\u0c95 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0caa\u0c95\u0ccd\u0c95\u0cbe \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0cb0\u0cc1\u0cb5 \u0cb0\u0c9a\u0cbf\u0ca4\u0cbe \u0c85\u0cb5\u0cb0\u0cbf\u0c97\u0cc6 \u0c88\u0c97 \u0c86\u0cab\u0ccd \u0cac\u0cc0\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c9c\u0cc6\u0cc2\u0ca4\u0cc6 \u0cb9\u0cca\u0cb8 \u0cac\u0c97\u0cc6\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0cae\u0ca8\u0cb8\u0ccd\u0cb8\u0cbe\u0c97\u0cbf\u0ca6\u0cc6. \u0cb8\u0ca6\u0ccd\u0caf \"\u0cad\u0cb0\u0ccd\u0c9c\u0cb0\u0cbf' \u0cb9\u0cbe\u0c97\u0cc2 \"\u0c89\u0caa\u0ccd\u0caa\u0cbf \u0cb0\u0cc1\u0caa\u0cbf' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0cb0\u0c9a\u0cbf\u0ca4\u0cbe \u0ca4\u0cae\u0ccd\u0cae \u0c86\u0cb8\u0cc6, \u0c95\u0ca8\u0cb8\u0cc1, \u0caf\u0ccb\u0c9c\u0ca8\u0cc6, \u0caf\u0ccb\u0c9a\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0cb9\u0c82\u0c9a\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c93\u0ca6\u0cc1\u0cb5\u0c82\u0ca4\u0cb5\u0cb0\u0cbe\u0c97\u0cbf ...", "1. \u0cb9\u0cbe\u0caf\u0ccd\u200c, \u0cb9\u0cc7\u0c97\u0cbf\u0ca6\u0ccd\u0ca6\u0cc0\u0cb0\u0cbf, \u0cb9\u0cc7\u0c97\u0cbf\u0ca6\u0cc6 \u0cb2\u0cc8\u0cab\u200c\u0cc1?- \u0c9c\u0cc0\u0cb5\u0ca8 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0ca1\u0cc0\u0ca4\u0cbe \u0c87\u0ca6\u0cc6. \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc0\u0cb0\u0cbf. \u0cb8\u0ca6\u0ccd\u0caf \"\u0cad\u0cb0\u0ccd\u0c9c\u0cb0\u0cbf' \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cac\u0cb9\u0cc1\u0ca4\u0cc7\u0c95 \u0cae\u0cc1\u0c97\u0cbf\u0ca6\u0cbf\u0ca6\u0ccd\u0ca6\u0cc1, \u0c92\u0c82\u0ca6\u0cc7 \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cac\u0cbe\u0c95\u0cbf \u0c87\u0ca6\u0cc6. \"\u0c89\u0caa\u0ccd\u0caa\u0cbf-\u0cb0\u0cc1\u0caa\u0cbf' \u0c9a\u0cbf\u0ca4\u0ccd\u0cb0\u0ca6 \u0cb8\u0cc6\u0c95\u0cc6\u0c82\u0ca1\u0ccd\u200c \u0cb6\u0cc6\u0ca1\u0ccd\u0ca8\u0cc2\u0cb2\u0ccd\u200c \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0cc6. \u0c88 \u0ca8\u0ca1\u0cc1\u0cb5\u0cc6\u0caf\u0cc7 \u0c92\u0c82\u0ca6\u0cb7\u0ccd\u0c9f\u0cc1 \u0c95\u0ca5\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \"\u0cb0\u0cbf\u0cb7\u0cad \u0caa\u0ccd\u0cb0\u0cbf\u0caf' \u0c8e\u0c82\u0cac \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0ca6\u0ccd\u0caf \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc0\u0ca8\u0cbf.\u00a0", "2. \u0cb8\u0ca6\u0ccd\u0caf \"\u0cad\u0cb0\u0ccd\u0c9c\u0cb0\u0cbf' \u0cb9\u0cbe\u0c97\u0cc2 \"\u0c89\u0caa\u0ccd\u0caa\u0cbf \u0cb0\u0cc1\u0caa\u0cbf' \u0cac\u0cbf\u0c9f\u0ccd\u0c9f\u0cb0\u0cc6 \u0cb0\u0c9a\u0cbf\u0ca4\u0cbe \u0c95\u0cc8\u0caf\u0cb2\u0ccd\u0cb2\u0cbf \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0cb2\u0ccd\u0cb2. \u0caf\u0cbe\u0c95\u0cc6?- \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c86\u0ca6\u0cb0\u0cc6, \u0cac\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0ca8\u0cbe\u0ca8\u0cc1 \u0c88 \u0cb9\u0cbf\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0cb0\u0cc1\u0cb5\u0c82\u0ca5\u0ca6\u0ccd\u0ca6\u0cc7. \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc7 \u0cae\u0ca4\u0ccd\u0ca4\u0cc6 \u0cae\u0cbe\u0ca1\u0ccb\u0ca6\u0cc1 \u0cac\u0cc7\u0c9c\u0cbe\u0cb0\u0cc1. \u0ca8\u0cbe\u0ca8\u0cc0\u0c97 \u0cb9\u0cca\u0cb8 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97 \u0cac\u0cc7\u0cb0\u0cc7\u0ca8\u0cbe\u0ca6\u0cb0\u0cc2 \u0c9f\u0ccd\u0cb0\u0cc8 \u0cae\u0cbe\u0ca1\u0ccb\u0ca3 \u0c8e\u0c82\u0ca6\u0cc1 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c86\u0cab\u0ccd \u0cac\u0cc0\u0c9f\u0ccd\u200c \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0ccb\u0ca6\u0cc1 \u0c87\u0cb7\u0ccd\u0c9f. \u0c86 \u0ca4\u0cb0\u0cb9\u0ca6 \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "3.\u0cb0\u0c9a\u0cbf\u0ca4\u0cbe \u0cb8\u0c82\u0cad\u0cbe\u0cb5\u0ca8\u0cc6 \u0c9c\u0cbe\u0cb8\u0ccd\u0ca4\u0cbf \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb9\u0cca\u0cb8\u0cac\u0cb0\u0cc1 \u0ca8\u0cbf\u0cae\u0ccd\u0cae\u0ca4\u0ccd\u0cb0 \u0cac\u0cb0\u0ccb\u0c95\u0cc6 \u0cb9\u0cc6\u0ca6\u0cb0\u0ccd\u0ca4\u0cbe\u0cb0\u0c82\u0ca4\u0cc6?\u00a0- \u0caf\u0cbe\u0cb0\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cc1, \u0caf\u0cbe\u0cb0\u0ccb \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0ccb \u0c85\u0c82\u0ca6\u0cbe\u0c95\u0ccd\u0cb7\u0ca3 \u0c85\u0ca6\u0ca8\u0ccd\u0ca8\u0cc1 \u0ca8\u0c82\u0cac\u0cbf\u0cac\u0cbf\u0ca1\u0ccb\u0ca6\u0cbe? \"\u0cb0\u0c9a\u0cbf\u0ca4\u0cbe \u0cb8\u0c82\u0cad\u0cbe\u0cb5\u0ca8\u0cc6 \u0c85\u0cb7\u0ccd\u0c9f\u0c82\u0ca4\u0cc6, \u0c87\u0cb7\u0ccd\u0c9f\u0c82\u0ca4\u0cc6, \u0c85\u0cb5\u0cb0 \u0cac\u0cb3\u0cbf \u0cb9\u0ccb\u0c97\u0ccb\u0ca6\u0cc1 \u0cac\u0cc7\u0ca1' \u0c8e\u0c82\u0ca6\u0cc1 \u0ca8\u0cc0\u0cb5\u0ccd\u200c\u0ca8\u0cc0\u0cb5\u0cc7 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cb0\u0cc6 \u0ca8\u0cbe\u0ca8\u0cc7\u0ca8\u0cc1 \u0cae\u0cbe\u0ca1\u0ccb\u0c95\u0cbe\u0c97\u0cc1\u0ca4\u0ccd\u0ca4\u0cc6. \u0cae\u0cca\u0ca6\u0cb2\u0cc1 \u0cac\u0c82\u0ca6\u0cc1 \u0c95\u0ca5\u0cc6 \u0cb9\u0cc7\u0cb3\u0cbf. \u0caf\u0cbe\u0cb5 \u0ca4\u0cb0\u0cb9 \u0ca8\u0cb0\u0cc7\u0c9f\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb0\u0cbe, \u0caf\u0cbe\u0cb5 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbe \u0c85\u0ca8\u0ccd\u0ca8\u0ccb\u0ca6\u0cc1 \u0cae\u0cc1\u0c96\u0ccd\u0caf. \u0cb8\u0c82\u0cad\u0cbe\u0cb5\u0ca8\u0cc6 \u0c86 \u0ca8\u0c82\u0ca4\u0cb0\u0ca6 \u0cae\u0cbe\u0ca4\u0cc1. \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0c8e\u0cb7\u0ccd\u0c9f\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0caa\u0ca1\u0cc6\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0c95\u0ca5\u0cc6, \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cb0\u0c9a\u0cbf\u0ca4\u0cbe 40 \u0cb2\u0c95\u0ccd\u0cb7 \u0ca4\u0c97\u0ccb\u0ca4\u0ccd\u0ca4\u0cbe\u0cb0\u0cc6 \u0c85\u0ca5\u0cb5\u0cbe \u0c87\u0ca8\u0ccd\u0ca8\u0cc6\u0cb7\u0ccd\u0c9f\u0cc1 \u0ca4\u0c97\u0ccb\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca6\u0cbe\u0c95\u0ccd\u0cb7\u0ca3 \u0c85\u0ca6\u0ca8\u0ccd\u0ca8\u0cc1 \u0ca8\u0c82\u0cac\u0cc1\u0cb5 \u0cac\u0ca6\u0cb2\u0cc1 \u0caf\u0ccb\u0c9a\u0cbf\u0cb8\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0caa\u0ccd\u0cb0\u0cca\u0cab\u0cc6\u0cb6\u0ca8\u0cb2\u0ccd\u200c \u0c86\u0c97\u0cbf \u0cb8\u0c82\u0cad\u0cbe\u0cb5\u0ca8\u0cc6 \u0c95\u0ccb\u0c9f\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0ccd\u0ca8 \u0cae\u0cbe\u0cb0\u0cc1\u0c95\u0c9f\u0ccd\u0c9f\u0cc6\u0caf\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0ca8\u0cbe\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cc7 \u0cb8\u0c82\u0cad\u0cbe\u0cb5\u0ca8\u0cc6 \u0cac\u0cc7\u0c95\u0cc6\u0c82\u0ca6\u0cc1 \u0cb9\u0ca0 \u0cb9\u0cbf\u0ca1\u0cbf\u0ca6\u0cbf\u0cb2\u0ccd\u0cb2. \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cca\u0c82\u0ca6\u0cc1 \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6, \u0c86 \u0ca4\u0c82\u0ca1\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c87\u0cb0\u0cb2\u0cc7\u0cac\u0cc7\u0c95\u0cc6\u0c82\u0ca6\u0cc1 \u0ca8\u0ca8\u0c97\u0cc6 \u0cae\u0ca8\u0cb8\u0ccd\u0cb8\u0cbe\u0ca6\u0cb0\u0cc6 \u0ca8\u0ca8\u0ccd\u0ca8 \u0cb8\u0c82\u0cad\u0cbe\u0cb5\u0ca8\u0cc6\u0caf\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6 \u0cae\u0ca4\u0ccd\u0ca4\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cb9\u0cbe\u0c97\u0cc2 \u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf. \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc1 \u0ca8\u0cbe\u0cb2\u0ccd\u0c95\u0cc1 \u0cb5\u0cb0\u0ccd\u0cb7 \u0c86\u0caf\u0cbf\u0ca4\u0cc1. \u0ca8\u0ca8\u0c97\u0cc2 \u0c92\u0c82\u0ca6\u0cb7\u0ccd\u0c9f\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0ca6\u0cc6. \u0c87\u0ca8\u0ccd\u0ca8\u0cc2 \u0c95\u0ca8\u0ccd\u200c\u0cab\u0ccd\u0caf\u0cc2\u0cb8\u0ccd\u200c \u0c87\u0ca6\u0ccd\u0ca6\u0cb0\u0cc6 \u0ca8\u0ca8\u0ccd\u0ca8 \u0c85\u0caa\u0ccd\u0caa-\u0c85\u0cae\u0ccd\u0cae\u0ca8\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0cbe\u0cb0\u0ca7\u0ccd\u0ca6\u0ccb \u0cae\u0cbe\u0ca4\u0cc1 \u0c95\u0cc7\u0cb3\u0cbf \"\u0cb0\u0c9a\u0cbf\u0ca4\u0cbe \u0cb8\u0c82\u0cad\u0cbe\u0cb5\u0ca8\u0cc6 \u0c9c\u0cbe\u0cb8\u0ccd\u0ca4\u0cbf' \u0c8e\u0c82\u0ca6\u0cc1 \u0ca6\u0cc2\u0cb0 \u0c89\u0cb3\u0cbf\u0caf\u0ccb\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2.\u00a0", "4. \"\u0c9c\u0cbe\u0ca8\u0cbf \u0c9c\u0cbe\u0ca8\u0cbf \u0caf\u0cc6\u0cb8\u0ccd\u200c \u0caa\u0caa\u0ccd\u0caa\u0cbe' \u0cb9\u0cbe\u0c97\u0cc2 \"\u0c95\u0ca8\u0c95' \u0c92\u0caa\u0ccd\u0c95\u0cca\u0c82\u0ca1\u0ccd\u0cb0\u0cbf, \u0ca8\u0c82\u0ca4\u0cb0 \u0c8e\u0cb0\u0ca1\u0ca8\u0ccd\u0ca8\u0cc2 \u0cac\u0cbf\u0c9f\u0ccd\u0cb0\u0cbf \u0caf\u0cbe\u0c95\u0cc6?- \"\u0c95\u0ca8\u0c95'\u0ca6\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0caa\u0ccd\u0cb0\u0ccb\u0c9a\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb9\u0ccc\u0ca6\u0cc1. \u00a0\u0c86\u0ca6\u0cb0\u0cc6. \"\u0c95\u0ca8\u0c95' \u0cb8\u0cbf\u0ca8\u0cbf\u0cae\u0cbe \u0ca4\u0c82\u0ca1\u0c95\u0ccd\u0c95\u0cc6 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0ca1\u0cc7\u0c9f\u0ccd\u0cb8\u0ccd\u200c \u0c87\u0cb2\u0ccd\u0cb2. \u0c8f\u0ca8\u0cc6\u0c82\u0ca6\u0cc1 \u0ca8\u0cc0\u0cb5\u0cc7 \u0ca1\u0cbf\u0cb8\u0cc8\u0ca1\u0ccd\u200c \u0cae\u0cbe\u0ca1\u0cbf \u0c8e\u0c82\u0ca6\u0cbf\u0ca6\u0ccd\u0ca6\u0cc6. \"\u0c9c\u0cbe\u0ca8\u0cbf \u0c9c\u0cbe\u0ca8\u0cbf \u0caf\u0cc6\u0cb8\u0ccd\u200c \u0caa\u0caa\u0ccd\u0caa\u0cbe' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca1\u0cc7\u0c9f\u0ccd\u0cb8\u0ccd\u200c \u0c95\u0ccd\u0cb2\u0cbe\u00e9\u0cb6\u0ccd\u200c \u0c86\u0c97\u0cc1\u0ca4\u0ccd\u0ca4\u0ca6\u0cc6\u0c82\u0ca6\u0cc1 \u0c85\u0ca6\u0cb0\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cc6.", "5. \"\u0c9c\u0cbe\u0ca8\u0cbf'\u0caf\u0cbf\u0c82\u0ca6 \u0ca4\u0cc1\u0c82\u0cac\u0cbe \u0cac\u0cc7\u0cb8\u0cb0\u0ca6\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0ccd\u0cb0\u0cbf \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6\u0caf\u0cb2\u0ccd\u0cb2?- \u0caf\u0cbe\u0cb5 \u0cac\u0cc7\u0cb8\u0cb0\u0ca8\u0cc2 \u0c87\u0cb2\u0ccd\u0cb2. \u0ca8\u0cbe\u0ca8\u0ccd\u0caf\u0cbe\u0c95\u0cc6 \u0cac\u0cc7\u0cb8\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0ca8\u0ca8\u0ccd\u0ca8 \u0ca8\u0cbf\u0cb0\u0ccd\u0ca7\u0cbe\u0cb0 \u0ca8\u0ca8\u0c97\u0cc6. \"\u0c9c\u0cbe\u0ca8\u0cbf' \u0cac\u0cbf\u0ca1\u0cb2\u0cc1 \u0ca8\u0cbf\u0c9c\u0cb5\u0cbe\u0ca6 \u0c95\u0cbe\u0cb0\u0ca3 \u0ca1\u0cc7\u0c9f\u0ccd\u0cb8\u0ccd\u200c \u0cb8\u0cae\u0cb8\u0ccd\u0caf\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c86 \u0c9a\u0cbf\u0ca4\u0ccd\u0cb0 \u0c9c\u0cc1\u0cb2\u0cc8\u0ca8\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c86\u0c97\u0cc1\u0ca4\u0ccd\u0ca4\u0ca6\u0cc6\u0c82\u0ca6\u0cbf\u0ca4\u0ccd\u0ca4\u0cc1. \u0c9c\u0cc1\u0cb2\u0cc8 \u0c92\u0c82\u0ca6\u0cc1 \u0ca4\u0cbf\u0c82\u0c97\u0cb3\u0cc1 \u0cae\u0cc1\u0c96\u0ccd\u0caf \u0ca6\u0cc3\u0cb6\u0ccd\u0caf\u0c97\u0cb3 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cbf, \u0c86 \u0ca8\u0c82\u0ca4\u0cb0 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \"\u0cad\u0cb0\u0ccd\u0c9c\u0cb0\u0cbf' \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0caa\u0ccd\u0cb0\u0cc0\u0ca4\u0c82 \u0c97\u0cc1\u0cac\u0ccd\u0cac\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0ca4\u0ca1\u0cb5\u0cbe\u0caf\u0cbf\u0ca4\u0cc1. \u0c86\u0c97\u0cb8\u0ccd\u0c9f\u0ccd\u200c\u0c97\u0cc6 \u0cb9\u0ccb\u0c97\u0cbf\u0ca6\u0cc6. \u0ca8\u0ca8\u0c97\u0cc6 \"\u0cad\u0cb0\u0ccd\u0c9c\u0cb0\u0cbf' \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c \u0c95\u0cc2\u0ca1\u0cbe \u0cae\u0cc1\u0c96\u0ccd\u0caf. \u0c88\u0c97\u0cbe\u0c97\u0cb2\u0cc7 \u0c86 \u0cb8\u0cbf\u0ca8\u0cbf\u0cae\u0cbe \u0c86\u0cb0\u0c82\u0cad\u0cb5\u0cbe\u0c97\u0cbf \u0c8e\u0cb0\u0ca1\u0cc1 \u0cb5\u0cb0\u0ccd\u0cb7 \u0c95\u0cb3\u0cc6\u0ca6\u0cbf\u0ca6\u0cc6. \u0c9c\u0ca8\u0cb0\u0cbf\u0c97\u0cc6 \u0c86 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cca\u0cb8\u0ca6\u0cbe\u0c97\u0cbf \u0cb9\u0cc7\u0cb3\u0cac\u0cc7\u0c95\u0cbf\u0ca6\u0cc6. \u0cb9\u0cbe\u0c97\u0cbe\u0c97\u0cbf, \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c\u0ca8 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6. \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c\u0ca8\u0cb2\u0ccd\u0cb2\u0cbf \u0cad\u0cbe\u0c97\u0cbf\u0caf\u0cbe\u0c97\u0cac\u0cc7\u0c95\u0cc1. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0ca8\u0cbe\u0ca8\u0cc1 \u0caa\u0ccd\u0cb0\u0cc0\u0ca4\u0c82\u0c97\u0cc6 \u0cb9\u0cc7\u0cb3\u0cbf \"\u0c9c\u0cbe\u0ca8\u0cbf'\u0caf\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0caf\u0cbe\u0cb5 \u0c95\u0cbe\u0cb0\u0ca3\u0cb5\u0cc2 \u0c87\u0cb2\u0ccd\u0cb2.", "6. \u0ca8\u0cc0\u0cb5\u0cc1 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0ccb\u0ca6\u0cc1 \u0ca4\u0cc1\u0c82\u0cac\u0cbe \u0ca6\u0cbf\u0ca8\u0c97\u0cb3\u0cbf\u0c82\u0ca6 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0ccd\u0ca4\u0cbe \u0c87\u0ca6\u0cc6. \u0caf\u0cbe\u0cb5\u0ca4\u0ccd\u0ca4\u0cc1 \u0cb9\u0ccb\u0c97\u0ccb\u0ca6\u0cc1?- \u0cb9\u0ccc\u0ca6\u0cc1, \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0ccd\u0ca4\u0cbe \u0c87\u0ca6\u0cc6. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cb2\u0cc1 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb2\u0cbe\u0c82\u0c9a\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0ca8\u0cbe\u0ca8\u0cc1 \u0c85\u0cb2\u0ccd\u0cb2\u0cc2 \u0c85\u0ca6\u0cc7 \u0ca4\u0cb0\u0cb9\u0ca6 \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0cb2\u0cbe\u0c82\u0c9a\u0ccd\u200c\u0c97\u0cbe\u0c97\u0cbf \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cc1 \u0caa\u0cb0\u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6\u0c82\u0ca6\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cac\u0cc7\u0c95\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cbe\u0ca8\u0cc1 \u0ca4\u0caf\u0cbe\u0cb0\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0ca8\u0ca8\u0c97\u0cc6 \u0c87\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0cb5\u0cbf\u0ca6\u0cc6. \u0c97\u0c9f\u0ccd\u0c9f\u0cbf \u0ca8\u0cc6\u0cb2\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0ca8\u0ca8\u0c97\u0cc6 \u0c86\u0ca4\u0cc1\u0cb0\u0cbe\u0ca4\u0cc1\u0cb0\u0cb5\u0cbe\u0c97\u0cbf \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cac\u0cc7\u0c95\u0cc6\u0c82\u0cac \u0caf\u0cbe\u0cb5 \u0c86\u0cb8\u0cc6\u0caf\u0cc2 \u0c87\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0cb2\u0cbe\u0c82\u0c9a\u0ccd\u200c \u0cb8\u0cbf\u0c95\u0ccd\u0c95\u0cb0\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6.", "7. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f \u0c85\u0cb5\u0c95\u0cbe\u0cb6 \u0c87\u0ca6\u0ccd\u0cb0\u0cc2 \u0caa\u0cb0\u0cad\u0cbe\u0cb7\u0cc6\u0caf \u0cae\u0ccb\u0cb9 \u0caf\u0cbe\u0c95\u0cc6?- \u0caf\u0cbe\u0c95\u0cc6 \u0cb9\u0ccb\u0c97\u0cac\u0cbe\u0cb0\u0ca6\u0cc1. \u0c87\u0cb2\u0ccd\u0cb2\u0cbf \u0cae\u0ccb\u0cb9\u0ca6 \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0c85\u0cb5\u0c95\u0cbe\u0cb6 \u0c85\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb5\u0c95\u0cbe\u0cb6 \u0cac\u0c82\u0ca6\u0cc1 \u0cac\u0cbe\u0c97\u0cbf\u0cb2\u0cc1 \u0cac\u0ca1\u0cbf\u0caf\u0ccb\u0ca6\u0cc1 \u0c92\u0cae\u0ccd\u0cae\u0cc6 \u0cae\u0cbe\u0ca4\u0ccd\u0cb0. \u0c85\u0ca6\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0ca6 \u0c95\u0cc2\u0ca1\u0cb2\u0cc7 \u0c95\u0ca8\u0ccd\u0ca8\u0ca1 \u0cac\u0cbf\u0ca1\u0ccd\u0ca4\u0cc0\u0ca8\u0cbf, \u0ca8\u0c9f\u0cbf\u0cb8\u0ccb\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0caf\u0cbe\u0c95\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c95\u0ca8\u0ccd\u0ca8\u0ca1 \u0cac\u0cbf\u0ca1\u0cc1\u0cb5 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cc7 \u0c87\u0cb2\u0ccd\u0cb2.", "8. \u0cb9\u0cca\u0cb8\u0ca6\u0cbe\u0c97\u0cbf \u0cab\u0ccb\u0c9f\u0ccb \u0cb6\u0cc2\u0c9f\u0ccd\u200c \u0cae\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf?- \u0cb9\u0ccc\u0ca6\u0cc1, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \"\u0ca8\u0cc0\u0cb5\u0cc1 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb5\u0cb0\u0cc1 \u0ca4\u0cb0\u0cb9 \u0ca4\u0cc1\u0c82\u0cac\u0cbe \u0cb8\u0ccd\u0cb2\u0cbf\u0cae\u0ccd\u200c \u0c87\u0ca6\u0ccd\u0ca6\u0cc0\u0cb0\u0cbf. \u0cb8\u0ccd\u0cb5\u0cb2\u0ccd\u0caa \u0ca6\u0caa\u0ccd\u0caa\u0c97\u0cbe\u0c97\u0cbf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0c9a\u0cbe\u0c95\u0ccd\u0cb2\u0cc7\u0c9f\u0ccd\u200c, \u0c90\u0cb8\u0ccd\u200c\u0c95\u0ccd\u0cb0\u0cc0\u0cae\u0ccd\u200c \u0ca4\u0cbf\u0ca8\u0ccd\u0ca8\u0ca4\u0cc6\u0cc2\u0ca1\u0c97\u0cbf\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \"\u0cb0\u0cbe\u0c9c\u0c95\u0cc1\u0cae\u0cbe\u0cb0' \u0cb6\u0ca4\u0ca6\u0cbf\u0ca8 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \"\u0ca6\u0caa\u0ccd\u0caa\u0c97\u0cbe\u0c97\u0cbf\u0ca6\u0ccd\u0ca6\u0cc0\u0cb0\u0cbf' \u0c8e\u0c82\u0ca6\u0cb0\u0cc1. \u0c88\u0c97 \u0cb9\u0cc7\u0c97\u0cc6 \u0c95\u0cbe\u0ca3\u0cc1\u0ca4\u0ccd\u0ca4\u0cc7\u0ca8\u0cc6 \u0ca8\u0ccb\u0ca1\u0ccb\u0ca3\u0cb5\u0cc6\u0c82\u0ca6\u0cc1 \u0cab\u0ccb\u0c9f\u0ccb\u0cb6\u0cc2\u0c9f\u0ccd\u200c \u0cae\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6 \u0c85\u0cb7\u0ccd\u0c9f\u0cc7. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0c8f\u0ca8\u0cc2 \u0cb5\u0cbf\u0cb6\u0cc7\u0cb7\u0cb5\u0cbf\u0cb2\u0ccd\u0cb2.\u00a0", "9. \"\u0cb0\u0cbf\u0cb7\u0cad \u0caa\u0ccd\u0cb0\u0cbf\u0caf' \u0c8e\u0c82\u0cac \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf?- \u0cb9\u0ccc\u0ca6\u0cc1, \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0c82\u0ca6\u0cbf\u0ca6\u0cc6. \u0c88 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cb2\u0cc1 \u0c95\u0cbe\u0cb0\u0ca3 \u0ca8\u0ca8\u0ccd\u0ca8 \u0cac\u0cc6\u0cb8\u0ccd\u0c9f\u0ccd\u200c \u0cab\u0ccd\u0cb0\u0cc6\u0c82\u0ca1\u0ccd\u200c \u0cae\u0caf\u0cc2\u0cb0\u0ccd\u200c. \u0c85\u0cb5\u0ca8\u0cc7 \u0c88 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95. \u0ca4\u0cc1\u0c82\u0cac\u0cbe \u0c9f\u0ccd\u0caf\u0cbe\u0cb2\u0cc6\u0c82\u0c9f\u0cc6\u0ca1\u0ccd\u200c. \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c87\u0ca8\u0ccd\u0cb5\u0cc6\u0cb8\u0ccd\u0c9f\u0cb0\u0ccd\u0c97\u0cc6 \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \"\u0caf\u0cbe\u0cb0\u0cbe\u0ca6\u0cb0\u0cc2 \u0c87\u0ca6\u0ccd\u0ca6\u0cb0\u0cc6 \u0cb9\u0cc7\u0cb3\u0cc1 \u0cb0\u0c9a\u0ccd\u0c9a\u0cc1' \u0c8e\u0c82\u0ca6\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cc2 \u0cb9\u0cc7\u0cb3\u0cbf\u0ca6\u0ccd\u0ca6. \u0cb8\u0ccd\u0ca8\u0cc7\u0cb9\u0cbf\u0ca4 \u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \u0cb8\u0cb9\u0cbe\u0caf \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc6\u0ca8\u0cbf\u0cb8\u0cbf\u0ca4\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0ca8\u0cbe\u0ca8\u0cc7 \u0c87\u0ca8\u0ccd\u0cb5\u0cc6\u0cb8\u0ccd\u0c9f\u0ccd\u200c \u0cae\u0cbe\u0ca1\u0cbf\u0ca6\u0cc6. \u0ca4\u0cc1\u0c82\u0cac\u0cbe \u0c9f\u0ccd\u0caf\u0cbe\u0cb2\u0cc6\u0c82\u0c9f\u0ccd\u200c \u0c87\u0ca6\u0cc6 \u0c85\u0cb5\u0ca8\u0cbf\u0c97\u0cc6. \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0ca8\u0cc6. \u0c86\u0ca4\u0ca8 \u0ca8\u0cc6\u0c9f\u0ccd\u200c\u0cb5\u0cb0\u0ccd\u0c95\u0ccd\u200c, \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0ca6\u0cc6\u0cc2\u0ca1\u0ccd\u0ca1\u0ca6\u0cc1. \u0cb9\u0cbe\u0c97\u0cbe\u0c97\u0cbf, \u0c85\u0ca8\u0cc7\u0c95\u0cb0\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb5\u0cbf\u0c9c\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cb9\u0cbe\u0ca1\u0cbf \u0cb9\u0ccb\u0ca6\u0cb0\u0cc1. \u0c85\u0ca6\u0cc1 \u0c89\u0c9a\u0cbf\u0ca4\u0cb5\u0cbe\u0c97\u0cbf. \u0c85\u0cb5\u0cb0\u0cbf\u0c97\u0cc6\u0cc2\u0c82\u0cb0\u0cc1 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c.\u00a0", "10. \u0cae\u0cc1\u0c82\u0ca6\u0cbf\u0ca8 \u0caf\u0ccb\u0c9c\u0ca8\u0cc6?- \u0c88\u0c97 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c82\u0ca6\u0cc6 \u0ca6\u0cc6\u0cc2\u0ca1\u0ccd\u0ca1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0ca6\u0cc7\u0cb5\u0cb0 \u0c86\u0cb6\u0cc0\u0cb0\u0ccd\u0cb5\u0cbe\u0ca6 \u0cac\u0cc7\u0c95\u0cc1.\u00a0", "\u0cac\u0cb0\u0cb9: \u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8; \u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cb8\u0c82\u0c97\u0ccd\u0cb0\u0cb9"], "title": "I am not costly\u00a0\u0cae\u0cca\u0ca6\u0cb2\u0cc1 \u0c95\u0ca5\u0cc6 \u0cb9\u0cc7\u0cb3\u0cbf; \u0c86 \u0ca8\u0c82\u0ca4\u0cb0 \u0cb8\u0c82\u0cad\u0cbe\u0cb5\u0ca8\u0cc6"},
{"url": "https://www.udayavani.com/kannada/news/women/241503/who-is-you-siren", "content": ["\u0cb8\u0cc1\u0cb7\u0ccd\u0cae\u0cbe \u0c8e\u0c82\u0ca6\u0cb0\u0cc6 \u0cac\u0cb9\u0cc1\u0cb6\u0c83 \u0caf\u0cbe\u0cb0\u0cbf\u0c97\u0cc2 \u0c88 \u0cb9\u0cc1\u0ca1\u0cc1\u0c97\u0cbf\u0caf \u0caa\u0cb0\u0cbf\u0c9a\u0caf\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \"\u0cb2\u0c95\u0cc1\u0cae\u0cbf' \u0c8e\u0c82\u0ca6\u0cc1 \u0cb9\u0cc7\u0cb3\u0cbf \u0ca8\u0ccb\u0ca1\u0cbf; \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca5\u0c9f\u0ccd\u0c9f\u0c82\u0ca4 \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbe\u0cb3\u0cc6. \u0c87\u0ca1\u0cc0 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0c9c\u0cc0\u0cb5\u0cb5\u0cc7 \u0c86\u0c97\u0cbf\u0ca6\u0ccd\u0ca6 \u0c86 \u0caa\u0cc1\u0c9f\u0ccd\u0c9f \u0cb9\u0cc1\u0ca1\u0cc1\u0c97\u0cbf\u0caf\u0ca8\u0ccd\u0ca8\u0cc1 \u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0cb5\u0cc0\u0c95\u0ccd\u0cb7\u0c95\u0cb0\u0cc1 \u0cae\u0cb0\u0cc6\u0caf\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2 \u0c85\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0cb8\u0cc1\u0cb7\u0ccd\u0cae\u0cbe \u0cb5\u0cc0\u0c95\u0ccd\u0cb7\u0c95\u0cb0 \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc1 \u0c86\u0cb5\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb8\u0ca6\u0ccd\u0caf \u0cb8\u0cc1\u0cb7\u0ccd\u0cae\u0cbe \u0c9d\u0cc0 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0cbe\u0cb0\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0caf\u0cbe\u0cb0\u0cc7 \u0ca8\u0cc0 \u0cae\u0ccb\u0cb9\u0cbf\u0ca8\u0cbf' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0ca8\u0cbe\u0caf\u0c95\u0cbf. 6\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cc7 \"\u0cb5\u0cc6\u0c82\u0c95\u0c9f\u0cc7\u0cb6 \u0cae\u0cb9\u0cbe\u0ca4\u0ccd\u0cae\u0cc6' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cbf\u0c82\u0ca6 \u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0caa\u0ccd\u0cb0\u0cb5\u0cc7\u0cb6 \u0cae\u0cbe\u0ca1\u0cbf\u0ca6 \u0c88\u0c95\u0cc6, \"\u0cb2\u0c95\u0cc1\u0cae\u0cbf' \u0cae\u0ca4\u0ccd\u0ca4\u0cc1 \"\u0c95\u0ca8\u0c95' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c85\u0caa\u0ccd\u0cb8\u0cb0\u0cc6\u0caf \u0cac\u0ca6\u0cc1\u0c95\u0cbf\u0ca8\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c9f\u0ccd\u0cb0\u0cbf\u0caa\u0ccd\u200c \u0cb9\u0cca\u0ca1\u0cc6\u0caf\u0cc1\u0cb5\u0cc1\u0ca6\u0cbe\u0ca6\u0cb0\u0cc6...\u0cb8\u0cc1\u0cae\u0cbe\u0cb0\u0cc1 \u0ca6\u0cbf\u0ca8 \u0c8e\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0cb0\u0cbf?\u0c8e\u0cb2\u0ccd\u0cb2\u0cc2 \u0cb9\u0ccb\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cc1\u0cb0\u0cbe\u0ca8\u0cbe \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0cac\u0cbf\u0cac\u0cbf\u0c8e \u0ca1\u0cbf\u0c97\u0ccd\u0cb0\u0cbf \u0cb5\u0ccd\u0caf\u0cbe\u0cb8\u0c82\u0c97 \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc6. \"\u0c95\u0ca8\u0c95' \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cae\u0cc1\u0c97\u0cbf\u0cb8\u0cc1\u0cb5\u0cbe\u0c97 \u0ca8\u0cbe\u0ca8\u0cc1 \u0cb8\u0cc6\u0c95\u0cc6\u0c82\u0ca1\u0ccd\u200c \u0caa\u0cbf\u0caf\u0cc1\u0cb8\u0cbf \u0c85\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc6. \u0caa\u0ca6\u0cb5\u0cbf \u0cae\u0cc1\u0c97\u0cbf\u0caf\u0cc1\u0cb5\u0cb5\u0cb0\u0cc6\u0c97\u0cc2 \u0caf\u0cbe\u0cb5\u0cc1\u0ca6\u0cc7 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cbe\u0cb0\u0ca6\u0cc1 \u0c85\u0c82\u0ca4 \u0ca4\u0cc0\u0cb0\u0ccd\u0cae\u0cbe\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0cae\u0cca\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6\u0caf\u0cb7\u0ccd\u0c9f\u0cc7 \u0ca1\u0cbf\u0c97\u0ccd\u0cb0\u0cbf \u0cae\u0cc1\u0c97\u0cbf\u0ca6\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0caf\u0cbe\u0c97\u0cbf \"\u0caf\u0cbe\u0cb0\u0cc7 \u0ca8\u0cc0 \u0cae\u0ccb\u0cb9\u0cbf\u0ca8\u0cbf' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca4\u0cc1. 3 \u0cb5\u0cb0\u0ccd\u0cb7\u0c97\u0cb3 \u0c97\u0ccd\u0caf\u0cbe\u0caa\u0ccd\u200c \u0cac\u0cb3\u0cbf\u0c95 \u0cae\u0ca4\u0ccd\u0ca4\u0cc6 \u0c9f\u0cbf.\u0cb5\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0c95\u0ccd\u0cb7\u0cb5\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6.", "\u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf\u0caf\u0cc7 \u0cb8\u0cc6\u0c9f\u0cb2\u0ccd\u200c \u0c86\u0c97\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6\u0caf\u0cbe?\u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2. \u0c88 \u0cb5\u0cb0\u0ccd\u0cb7 \u0ca8\u0cbe\u0ca8\u0cc1 \u0c93\u0ca6\u0cbf\u0ca8\u0cbf\u0c82\u0ca6 \u0cac\u0ccd\u0cb0\u0cc7\u0c95\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c82\u0ca6\u0cbf\u0ca8 \u0cb5\u0cb0\u0ccd\u0cb7 \u0c8e\u0c82\u0cac\u0cbf\u0c8e \u0cae\u0cbe\u0ca1\u0cb2\u0cc1 \u0cae\u0ca4\u0ccd\u0ca4\u0cc6 \u0c95\u0cbe\u0cb2\u0cc7\u0c9c\u0cbf\u0c97\u0cc6 \u0cb8\u0cc7\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c89\u0ca4\u0ccd\u0ca4\u0cae \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cb0\u0cc6 \u0cae\u0cc1\u0c82\u0ca6\u0cc6\u0caf\u0cc2 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0c95\u0cbe\u0cb0\u0ccd\u0caa\u0ccb\u0cb0\u0cc6\u0c9f\u0ccd\u200c \u0c89\u0ca6\u0ccd\u0caf\u0ccb\u0c97\u0cbf \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0c95\u0ca8\u0cb8\u0cbf\u0ca6\u0cc6.\u00a0", "\u0ca8\u0cbf\u0cae\u0ccd\u0cae \u0caa\u0cbe\u0ca4\u0ccd\u0cb0\u0c97\u0cb3\u0c82\u0ca4\u0cc6 \u0ca8\u0cbf\u0cae\u0ccd\u0cae\u0ca6\u0cc1 \u0c95\u0cc2\u0ca1 \u0caa\u0ccd\u0cb0\u0cac\u0cc1\u0ca6\u0ccd\u0ca7 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0ca8\u0cbe?\u00a0\u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0ca8\u0ca8\u0c97\u0cc2 \u0caf\u0cbe\u0cb5\u0cc1\u0ca6\u0cc7 \u0cb9\u0ccb\u0cb2\u0cbf\u0c95\u0cc6 \u0c87\u0cb2\u0ccd\u0cb2. \"\u0cb2\u0c95\u0cc1\u0cae\u0cbf'\u0caf\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0caa\u0c95\u0ccd\u0c95\u0cbe \u0cb9\u0cb3\u0ccd\u0cb3\u0cbf \u0cb9\u0cc1\u0ca1\u0cc1\u0c97\u0cbf. \u0c85\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cad\u0cbe\u0cb7\u0cc6 \u0c95\u0cc2\u0ca1 \u0cb8\u0c82\u0caa\u0cc2\u0cb0\u0ccd\u0ca3 \u0c97\u0ccd\u0cb0\u0cbe\u0cae\u0cc0\u0ca3 \u0cad\u0cbe\u0cb7\u0cc6. \"\u0c95\u0ca8\u0c95'\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cbe \u0cb8\u0c82\u0ca6\u0cb0\u0ccd\u0cad\u0c97\u0cb3\u0ca8\u0ccd\u0ca8\u0cc2 \u0c8f\u0c95\u0cbe\u0c82\u0c97\u0cbf\u0caf\u0cbe\u0c97\u0cbf \u0c8e\u0ca6\u0cc1\u0cb0\u0cbf\u0cb8\u0cc1\u0cb5\u0c82\u0ca5 \u0c9b\u0cbe\u0ca4\u0cbf \u0c87\u0cb0\u0ccb \u0cb9\u0cc1\u0ca1\u0cc1\u0c97\u0cbf. \u0c86\u0ca6\u0cb0\u0cc6, \u0cb5\u0cbe\u0cb8\u0ccd\u0ca4\u0cb5\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cc7 \u0cb9\u0cc1\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0ca6 \u0cb8\u0cbf\u0c9f\u0cbf \u0cb9\u0cc1\u0ca1\u0cc1\u0c97\u0cbf. \u0c8e\u0cb2\u0ccd\u0cb2\u0ca6\u0c95\u0ccd\u0c95\u0cc2 \u0c85\u0caa\u0ccd\u0caa, \u0c85\u0cae\u0ccd\u0cae\u0ca8\u0ca8\u0ccd\u0ca8\u0cc1 \u0c86\u0cb6\u0ccd\u0cb0\u0caf\u0cbf\u0cb8\u0cc1\u0cb5\u0c82\u0ca5\u0cb5\u0cb3\u0cc1. \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cb0\u0cbf\u0caf\u0cb2\u0ccd\u0cb2\u0cbe\u0c97\u0cbf, \u0ca8\u0cbe\u0ca8\u0cc6\u0cc2\u0cac\u0ccd\u0cac\u0cb3\u0cc1 \u0cae\u0cc1\u0c97\u0cc6\u0153!", "\u0caf\u0cbe\u0cb0\u0cc7 \u0ca8\u0cc0 \u0cae\u0ccb\u0cb9\u0cbf\u0ca8\u0cbf\u0caf\u0cb2\u0ccd\u0cb2\u0cbf \"\u0c85\u0ca4\u0cbf\u0cae\u0cbe\u0ca8\u0cc1\u0cb7 \u0cb6\u0c95\u0ccd\u0ca4\u0cbf'\u0caf \u0caa\u0cb0\u0cbf\u0c95\u0cb2\u0ccd\u0caa\u0ca8\u0cc6 \u0c87\u0ca6\u0cc6. \u0c87\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca8\u0c82\u0cac\u0cc1\u0ca4\u0ccd\u0ca4\u0cc0\u0cb0\u0cbe?\u00a0\u0ca8\u0ca8\u0c97\u0cc6 \u0cae\u0cc2\u0ca2\u0ca8\u0c82\u0cac\u0cbf\u0c95\u0cc6 \u0c87\u0cb2\u0ccd\u0cb2. \u0cac\u0cc6\u0c95\u0ccd\u0c95\u0cc1 \u0c85\u0ca1\u0ccd\u0ca1 \u0cac\u0c82\u0ca6\u0cb0\u0cc6 \u0c8f\u0ca8\u0ccb \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca6\u0cc6\u0cb5\u0ccd\u0cb5 \u0ca8\u0cae\u0ccd\u0cae \u0cae\u0cc7\u0cb2\u0cc6 \u0caa\u0ccd\u0cb0\u0ca4\u0cc0\u0c95\u0cbe\u0cb0 \u0ca4\u0cc0\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb9\u0cbf\u0c82\u0cb8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca8\u0cbe\u0ca8\u0cc1 \u0ca8\u0c82\u0cac\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0ca7\u0ca8\u0cbe\u0ca4\u0ccd\u0cae\u0c95 \u0cb6\u0c95\u0ccd\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cc6\u0c9f\u0ccd\u0c9f \u0cb6\u0c95\u0ccd\u0ca4\u0cbf\u0c97\u0cb3\u0cbf\u0c82\u0ca6 \u0cb0\u0c95\u0ccd\u0cb7\u0cbf\u0cb8\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0c82\u0cac\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0c87\u0ca1\u0cc0 \u0ca6\u0cbf\u0ca8 \u0cb2\u0c82\u0c97 \u0ca6\u0cbe\u0cb5\u0ca3\u0cbf \u0cb9\u0cbe\u0c95\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c86\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cb5\u0cbe?\u00a0\u0c8e\u0cb2\u0ccd\u0cb2\u0cb0\u0cc2 \u0c87\u0ca6\u0cc7 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6. \u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6 \u0cb2\u0c82\u0c97 \u0ca6\u0cbe\u0cb5\u0ca3\u0cbf \u0cac\u0cb9\u0cb3 \u0c86\u0cb0\u0cbe\u0cae\u0ca6\u0cbe\u0caf\u0c95 \u0c89\u0ca1\u0cc1\u0c97\u0cc6. \u0ca4\u0cc1\u0c82\u0cac\u0cbe \u0c9c\u0ca8 \u0c87\u0ca6\u0ca8\u0ccd\u0ca8\u0cc1 \u0cb9\u0cbe\u0c95\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c85\u0ca6\u0c95\u0ccd\u0c95\u0cc7 \u0c87\u0ca6\u0cc1 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c85\u0c82\u0ca4 \u0ca4\u0cbf\u0cb3\u0ccd\u0c95\u0cca\u0c82\u0ca1\u0cbf\u0cb0\u0ccd\u0ca4\u0cbe\u0cb0\u0cc6.", "\u0ca8\u0cbf\u0cae\u0c97\u0cc6 \u0ca4\u0cc1\u0c82\u0cac\u0cbe \u0c95\u0ccd\u0cb0\u0cc7\u0c9c\u0ccd\u200c \u0c87\u0cb0\u0cc1\u0cb5 \u0cb5\u0cb8\u0ccd\u0ca4\u0cc1 \u0caf\u0cbe\u0cb5\u0cc1\u0ca6\u0cc1?\u0cb8\u0ca8\u0ccd\u200c \u0c97\u0ccd\u0cb2\u0cbe\u0cb8\u0ccd\u200c \u0cae\u0ca4\u0ccd\u0ca4\u0cc1 \u0cab\u200c\u0cc2\u0c9f\u0ccd\u200c\u0cb5\u0cc7\u0cb0\u0ccd\u200c\u0c97\u0cb3\u0cc1. \u0cb9\u0ccb\u0ca6\u0cb2\u0ccd\u0cb2\u0cbf \u0cac\u0c82\u0ca6\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0ca8\u0cbe\u0ca8\u0cc1 \u0c87\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0ccd\u0ca8 \u0cac\u0cb3\u0cbf \u0cac\u0c9f\u0ccd\u0c9f\u0cc6\u0c97\u0cbf\u0c82\u0ca4 \u0c9c\u0cbe\u0cb8\u0ccd\u0ca4\u0cbf \u0c95\u0ca8\u0ccd\u0ca8\u0ca1\u0c95 \u0cae\u0ca4\u0ccd\u0ca4\u0cc1 \u0c9a\u0caa\u0ccd\u0caa\u0cb2\u0cbf\u0c97\u0cb3\u0cbf\u0cb5\u0cc6.", "\u0c95\u0cbe\u0cb2\u0cc7\u0c9c\u0cc1 \u0c9c\u0cc0\u0cb5\u0ca8 \u0cb9\u0cc7\u0c97\u0cbf\u0ca4\u0ccd\u0ca4\u0cc1. \u0ca8\u0cc0\u0cb5\u0cc1 \u0cae\u0ca4\u0ccd\u0ca4\u0cc1 \u0ca8\u0cbf\u0cae\u0ccd\u0cae \u0cb8\u0ccd\u0ca8\u0cc7\u0cb9\u0cbf\u0ca4\u0cb0 \u0c85\u0ca1\u0ccd\u0ca1\u0cbe \u0caf\u0cbe\u0cb5\u0cc1\u0ca6\u0cc1?\u0cb6\u0cc2\u0c9f\u0cbf\u0c82\u0c97\u0ccd\u200c \u0ca8\u0ca1\u0cc1\u0cb5\u0cc6\u0caf\u0cc7 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0cbf \u0caa\u0cbf\u0caf\u0cc1\u0cb8\u0cbf\u0caf\u0cb2\u0ccd\u0cb2\u0cbf \u0cb6\u0cc7.91 \u0c85\u0c82\u0c95 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cc6. \u0ca1\u0cbf\u0c97\u0ccd\u0cb0\u0cbf\u0caf\u0cb2\u0ccd\u0cb2\u0cbf \u0cb6\u0cc7.83 \u0ca4\u0cc6\u0c97\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c9c\u0caf\u0ca8\u0c97\u0cb0 4\u0ca8\u0cc7 \u0cac\u0ccd\u0cb2\u0cbe\u0c95\u0ccd\u200c\u0ca8 \u0cac\u0cbf\u0ca1\u0cbf\u0c8e \u0c95\u0cbe\u0c82\u0caa\u0ccd\u0cb2\u0cc6\u0c95\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0c9a\u0cbe\u0c9f\u0ccd\u0cb8\u0ccd\u200c \u0c85\u0c82\u0c97\u0ca1\u0cbf \u0ca8\u0cae\u0ccd\u0cae \u0cab\u0cc7\u0cb5\u0cb0\u0cbf\u0c9f\u0ccd\u200c \u0c85\u0ca1\u0ccd\u0ca1\u0cbe.\u00a0", "\u0ca8\u0c9f\u0ca8\u0cbe \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0c8e\u0c82\u0ca6\u0cc2 \u0cae\u0cb0\u0cc6\u0caf\u0cb2\u0cbe\u0c97\u0ca6 \u0c98\u0c9f\u0ca8\u0cc6?3 \u0cb5\u0cb0\u0ccd\u0cb7\u0c97\u0cb3 \u0c97\u0ccd\u0caf\u0cbe\u0caa\u0ccd\u200c \u0cac\u0cb3\u0cbf\u0c95 \u0ca4\u0cc6\u0cb0\u0cc6 \u0cae\u0cc7\u0cb2\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c8e\u0cb2\u0ccd\u0cb2\u0cb0\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0cb0\u0cc6\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0cae\u0cc8\u0cb8\u0cc2\u0cb0\u0cbf\u0ca8\u0cb2\u0ccd\u0cb2\u0cbf \"\u0caf\u0cbe\u0cb0\u0cc7 \u0ca8\u0cc0 \u0cae\u0ccb\u0cb9\u0cbf\u0ca8\u0cbf' \u0caa\u0ccd\u0cb0\u0ccb\u0cae\u0cca \u0cac\u0cbf\u0ca1\u0cc1\u0c97\u0ca1\u0cc6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0c9c\u0ca8\u0cb0\u0cc1 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0cb0\u0cc0\u0ca4\u0cbf \u0ca8\u0ccb\u0ca1\u0cbf \u0cae\u0cc2\u0c95\u0cb3\u0cbe\u0ca6\u0cc6. \u0ca8\u0cbe\u0ca8\u0cc1 \u0cb5\u0cc7\u0ca6\u0cbf\u0c95\u0cc6 \u0cb9\u0ca4\u0ccd\u0ca4\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c9c\u0ca8\u0cb0\u0cc1 \u0cb2\u0c95\u0cc1\u0cae\u0cbf... \u0cb2\u0c95\u0cc1\u0cae\u0cbf.. \u0c85\u0c82\u0ca4 \u0c95\u0cc2\u0c97\u0cb2\u0cc1 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0cae\u0cbe\u0ca4\u0ca8\u0cbe\u0ca1\u0cb2\u0cc6\u0c82\u0ca6\u0cc7 \u0cb5\u0cc7\u0ca6\u0cbf\u0c95\u0cc6 \u0cb9\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0c86 \u0c95\u0ccd\u0cb7\u0ca3 \u0cae\u0cbe\u0ca4\u0cc1 \u0cae\u0cb0\u0cc6\u0ca4\u0cc1 \u0c95\u0cc6\u0cb2 \u0c95\u0cbe\u0cb2 \u0cb9\u0cbe\u0c97\u0cc7 \u0ca8\u0cbf\u0c82\u0ca4\u0cc1\u0c95\u0cc6\u0cc2\u0c82\u0ca1\u0cc6.", "\u0cae\u0ca8\u0cc6 \u0c8a\u0c9f \u0cae\u0ca4\u0ccd\u0ca4\u0cc1 \u0cb0\u0cb8\u0ccd\u0ca4\u0cc6 \u0cac\u0ca6\u0cbf \u0c9a\u0cbe\u0c9f\u0ccd\u0cb8\u0ccd\u200c. \u0c8e\u0cb0\u0ca1\u0cb0\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f \u0caf\u0cbe\u0cb5\u0cc1\u0ca6\u0cc1?\u00a0\u0ca8\u0ca8\u0c97\u0cc6 \u0c8e\u0cb0\u0ca1\u0cc2 \u0c87\u0cb7\u0ccd\u0c9f. \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cab\u200c\u0cc1\u0ca1\u0ccd\u0ca1\u0cbf. \u0c92\u0cb3\u0ccd\u0cb3\u0cc6\u0caf \u0c8a\u0c9f \u0cb8\u0cbf\u0c95\u0ccd\u0c95\u0cb0\u0cc6 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cca\u0c9f\u0ccd\u0c9f\u0cc6 \u0ca4\u0cc1\u0c82\u0cac\u0cbe \u0c8a\u0c9f \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0ca8\u0cae\u0ccd\u0cae \u0cae\u0ca8\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf \u0cae\u0ca7\u0ccd\u0caf\u0cbe\u0cb9\u0ccd\u0ca8 \u0c9a\u0caa\u0cbe\u0ca4\u0cbf, 2 \u0cac\u0c97\u0cc6\u0caf \u0caa\u0cb2\u0ccd\u0caf\u0c97\u0cb3\u0cc1. \u0c9a\u0cbf\u0ca4\u0ccd\u0cb0\u0cbe\u0ca8\u0ccd\u0ca8 \u0c85\u0ca5\u0cb5\u0cbe \u0caa\u0cc1\u0cb3\u0cbf\u0caf\u0cca\u0c97\u0cb0\u0cc6. \u0c85\u0ca8\u0ccd\u0ca8, \u0cb9\u0cc1\u0cb3\u0cbf, \u0ca4\u0cbf\u0cb3\u0cbf\u0cb8\u0cbe\u0cb0\u0cc1 \u0cae\u0cbe\u0ca1\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c87\u0cb7\u0ccd\u0c9f\u0ca8\u0ccd\u0ca8\u0cc2 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cca\u0cb0\u0c97\u0ca1\u0cc6 \u0cb9\u0ccb\u0ca6\u0cbe\u0c97 \u0c8a\u0c9f\u0c95\u0ccd\u0c95\u0cbf\u0c82\u0ca4 \u0c9a\u0cbe\u0c9f\u0ccd\u0cb8\u0ccd\u200c \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0c87\u0cb7\u0ccd\u0c9f. \u0caa\u0cbf\u0c9c\u0ccd\u0c9c\u0cbe, \u0cac\u0cb0\u0ccd\u0c97\u0cb0\u0ccd\u200c\u0c97\u0cb3\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0c85\u0cb7\u0ccd\u0c9f\u0c95\u0ccd\u0c95\u0cb7\u0ccd\u0c9f\u0cc7. \u0cb9\u0cb8\u0cbf\u0cb5\u0cbe\u0ca6\u0cb0\u0cc6 \u0ca8\u0cbe\u0ca8\u0cc1 \u0c93\u0ca1\u0ccb\u0ca1\u0cbf \u0cb9\u0ccb\u0c97\u0cc1\u0cb5 \u0c9c\u0cbe\u0c97 \u0cb5\u0cbf\u0cb5\u0cbf \u0caa\u0cc1\u0cb0\u0c82\u0ca8 \u0c9a\u0cbe\u0c9f\u0ccd\u200c \u0cb8\u0ccd\u0c9f\u0ccd\u0cb0\u0cc0\u0c9f\u0ccd\u200c.\u00a0", "\u0ca8\u0cc0\u0cb5\u0cc1 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cab\u0ccb\u0ca8\u0ccd\u200c \u0cae\u0ca4\u0ccd\u0ca4\u0cc1 \u0c9f\u0ccd\u0caf\u0cbe\u0cac\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cbf\u0cb0\u0ccb\u0ca6\u0cc7 \u0c87\u0cb2\u0ccd\u0cb5\u0c82\u0ca4\u0cc6!\u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0c9f\u0ccd\u0caf\u0cbe\u0cac\u0ccd\u200c \u0cb9\u0cbf\u0ca1\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cc7 \u0c87\u0cb0\u0cbf\u00a4\u00e0\u0ca8\u0cbf. \u0cb8\u0cc2\u0caa\u0cb0\u0ccd\u200c \u0cae\u0cbe\u0cb0\u0cbf\u0caf\u0cca, \u0c86\u0ccd\u0caf\u0c82\u0c97\u0ccd\u0cb0\u0cbf \u0cac\u0cb0\u0ccd\u0ca1\u0ccd\u0cb8\u0ccd\u200c, \u0c95\u0ccd\u0caf\u0cbe\u0c82\u0ca1\u0cbf \u0c95\u0ccd\u0cb0\u0cb6\u0ccd\u200c, \u0cac\u0cac\u0cb2\u0ccd\u200c \u0cb6\u0cc2\u0c9f\u0cb0\u0ccd\u200c \u0c97\u0cc7\u0cae\u0ccd\u200c\u0c97\u0cb3\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0caa\u0ccd\u0cb0\u0cbe\u0ca3. \u0cb9\u0cbe\u0c97\u0c82\u0ca4 \u0cac\u0cb0\u0cc0 \u0c97\u0cc7\u0cae\u0ccd\u0cb8\u0ccd\u200c \u0c86\u0ca1\u0cbf\u0c95\u0cc6\u0cc2\u0c82\u0ca1\u0cc7 \u0c95\u0cc2\u0ca4\u0cbf\u0cb0\u0ccd\u0ca4\u0cc0\u0ca8\u0cbf \u0c85\u0c82\u0ca4 \u0c85\u0ca8\u0ccd\u0c95\u0ccb\u0cac\u0cc7\u0ca1\u0cbf. \u0ca8\u0cbe\u0ca8\u0cc1 \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cc1\u0ca4\u0ccd\u0ca4\u0cc0\u0ca8\u0cbf. \u00a0\u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cc1\u0ca4\u0ccd\u0ca4\u0cc0\u0ca8\u0cbf. \u0cb9\u0ccd\u0caf\u0cbe\u0cb0\u0cbf\u0caa\u0cbe\u0c9f\u0cb0\u0ccd\u200c \u0cb8\u0cc0\u0cb0\u0cc0\u0cb8\u0ccd\u200c \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cae\u0cc1\u0c82\u0ca6\u0cc6 \u0c8e\u0cb8\u0ccd\u200c.\u0c8e\u0cb2\u0ccd\u200c. \u0cad\u0cc8\u0cb0\u0caa\u0ccd\u0caa \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cac\u0cc7\u0c95\u0cc1 \u0c85\u0ca8\u0ccd\u0c95\u0cca\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c88\u0c97\u0cb2\u0cc2 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c9c\u0cc6\u0cc2\u0ca4\u0cc6 \u0cb9\u0cca\u0cb0\u0c97\u0ca1\u0cc6 \u0cb8\u0cc1\u0ca4\u0ccd\u0ca4\u0cbe\u0ca1\u0cc1\u0ca4\u0ccd\u0ca4\u0cc0\u0cb0\u0cbe? \u0c9c\u0ca8 \u0c97\u0cc1\u0cb0\u0cc1\u0ca4\u0cc1 \u0cb9\u0cbf\u0ca1\u0cbf\u0ca6\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0cb8\u0cbf\u0ca6 \u0caa\u0ccd\u0cb0\u0cb8\u0c82\u0c97 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc1 \u0cb9\u0cc7\u0cb3\u0cbf...\u0ca8\u0cbe\u0ca8\u0cc1 \u0c9a\u0cbf\u0c95\u0ccd\u0c95\u0cb5\u0cb3\u0cbf\u0ca6\u0ccd\u0ca6\u0cbe\u0c97 \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0c9c\u0cbe\u0c97\u0c97\u0cb3\u0cbf\u0c97\u0cc6 \u0cb9\u0ccb\u0c97\u0cbf \u0c9a\u0cbe\u0c9f\u0ccd\u0cb8\u0ccd\u200c \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0c87\u0ca6\u0ccd\u0ca6\u0cc6\u0ca8\u0ccb \u0c88\u0c97\u0cb2\u0cc2 \u0c85\u0ca6\u0cc7 \u0c9c\u0cbe\u0c97\u0c97\u0cb3\u0cbf\u0c97\u0cc7 \u0ca8\u0cbe\u0ca8\u0cc1 \u0cb9\u0ccb\u0c97\u0cc1\u0cb5\u0cc1\u0ca6\u0cc1. \u0c95\u0cc6\u0cb2\u0cb5\u0cb0\u0cc1 \u0ca8\u0ca8\u0ccd\u0ca8 \u0cac\u0cb3\u0cbf \u0cac\u0c82\u0ca6\u0cc1 \u0cae\u0cbe\u0ca4\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \u0ca6\u0cc2\u0cb0\u0ca6\u0cbf\u0c82\u0ca6\u0cb2\u0cc7 \u0ca8\u0ccb\u0ca1\u0cbf \u0c86\u0cb6\u0ccd\u0c9a\u0cb0\u0ccd\u0caf\u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cc6\u0cb2\u0cb5\u0cb0\u0cc1 \u0ca8\u0cc0\u0cb5\u0cc1 \u0cb0\u0cb8\u0ccd\u0ca4\u0cc6 \u0cac\u0ca6\u0cbf \u0c97\u0ccb\u0cb2\u0ccd\u200c\u0c97\u200c\u0caa\u0ccd\u0caa\u0cbe \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc0\u0cb0\u0cbe? \u0c85\u0c82\u0ca4 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c85\u0cb5\u0cb0\u0cbf\u0c97\u0cc6, \"\u0ca8\u0cbe\u0ca8\u0cc2 \u0cae\u0ca8\u0cc1\u0cb7\u0ccd\u0caf\u0cb3\u0cc7, \u0ca8\u0ca8\u0c97\u0cc2 \u0c87\u0ca6\u0cc7 \u0c87\u0cb7\u0ccd\u0c9f \u0c86\u0c97\u0cc1\u0cb5\u0cc1\u0ca6\u0cc1. \u0ca8\u0cbe\u0cb5\u0cc1 \u0c9f\u0cbf.\u0cb5\u0cbf\u0caf\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0ccd\u0c9f\u0cbe\u0cb0\u0ccd\u200c \u0cb9\u0ccb\u0c9f\u0cc6\u0cb2\u0ccd\u200c\u0c97\u0cc7 \u0cb9\u0ccb\u0c97\u0cac\u0cc7\u0c95\u0cc6\u0c82\u0cac \u0ca8\u0cbf\u0caf\u0cae \u0c87\u0cb2\u0ccd\u0cb5\u0cb2\u0ccd\u0cb2\u0cbe' \u0c85\u0c82\u0ca4 \u0c95\u0cc7\u0cb3\u0ccd\u0ca4\u0cc0\u0ca8\u0cbf. \u0c95\u0cc6\u0cb2\u0cb5\u0cb0\u0cc1 \u0ca8\u0cc0\u0cb5\u0cc1 \u0c8e\u0cb7\u0ccd\u0c9f\u0cc1 \u0cb8\u0cbf\u0c82\u0caa\u0cb2\u0ccd\u200c \u0c86\u0c97\u0cbf\u0cb0\u0cbf\u00a4\u00e0\u0cb0\u0cbe? \u0c85\u0c82\u0ca4 \u0c86\u0cb6\u0ccd\u0c9a\u0cb0\u0ccd\u0caf \u0caa\u0ca1\u0ccd\u0ca4\u0cbe\u0cb0\u0cc6.", "\u0c92\u0c9f\u0ccd\u0c9f\u0cbf\u0c97\u0cc7 6 \u0caa\u0ccd\u0cb2\u0cc7\u0c9f\u0ccd\u200c \u0c97\u0ccb\u0cb2\u0ccd\u0c97\u0caa\u0ccd\u0caa\u0cbe \u0cb8\u0ccd\u0cb5\u0cbe\u0cb9\u0cbe!\u0ca8\u0cbe\u0cb5\u0cc6\u0cb2\u0ccd\u0cb2\u0cbe \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1 \u0cb8\u0cc7\u0cb0\u0cbf\u0ca6\u0cb0\u0cc6 \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0c97\u0ccb\u0cb2\u0ccd\u0c97\u0caa\u0ccd\u0caa\u0cbe \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0cb5\u0cc6. \u0c85\u0ca6\u0cc2 \u0cb9\u0cc7\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe? \u0cac\u0cc6\u0c9f\u0ccd\u0cb8\u0ccd\u200c \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0c82\u0ca4\u0cc7\u0cb5\u0cc6. \u0ca8\u0cbe\u0ca8\u0cc1 \u0caa\u0cbf\u0caf\u0cc1\u0cb8\u0cbf\u0caf\u0cb2\u0ccd\u0cb2\u0cbf \u0c87\u0cb0\u0cc1\u0cb5\u0cbe\u0c97 1 \u0caa\u0ccd\u0cb2\u0cc7\u0c9f\u0ccd\u200c\u0c97\u0cc6 8 \u0caa\u0cc1\u0cb0\u0cbf \u0c95\u0cc6\u0cc2\u0ca1\u0ccd\u0ca4\u0cbe \u0c87\u0ca6\u0ccd\u0cb0\u0cc1. \u0cac\u0cb9\u0cc1\u0ca4\u0cc7\u0c95 \u0cac\u0cbe\u0cb0\u0cbf \u0c95\u0cbe\u0c82\u0caa\u0cbf\u0c9f\u0cc7\u0cb7\u0ca8\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc7 \u0cb5\u0cbf\u0ca8\u0ccd\u200c \u0c85\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c 2 \u0caa\u0ccd\u0cb2\u0cc7\u0c9f\u0ccd\u200c \u0ca4\u0cbf\u0ca8\u0ccd\u0ca8\u0cc1\u0cb5\u0cbe\u0c97\u0cb2\u0cc7 \u0cb8\u0cc1\u0cb8\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c92\u0cac\u0ccd\u0cac \u0cab\u0ccd\u0cb0\u0cc6\u0c82\u0ca1\u0ccd\u200c \u0cae\u0cbe\u0ca4\u0ccd\u0cb0 \u0ca8\u0ca8\u0c97\u0cc6 \u0cb8\u0c96\u0ca4\u0ccd\u200c \u0c95\u0cbe\u0c82\u0caa\u0cbf\u0c9f\u0cc7\u0cb7\u0ca8\u0ccd\u200c \u0c95\u0cc6\u0cc2\u0ca1\u0ccd\u0ca4\u0cbf\u0ca6\u0ccd\u0ca6. \u0c85\u0cb5\u0ca8\u0cc1 5 \u0caa\u0ccd\u0cb2\u0cc7\u0c9f\u0ccd\u200c \u0c97\u0ccb\u0cb2\u0ccd\u0c97\u0caa\u0ccd\u0caa\u0cbe \u0ca4\u0cbf\u0c82\u0ca6\u0cb0\u0cc6 \u0ca8\u0cbe\u0ca8\u0cc1 6 \u0caa\u0ccd\u0cb2\u0cc7\u0c9f\u0ccd\u200c \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88\u0c97\u0cb2\u0cc2 \u0c97\u0ccb\u0cb2\u0ccd\u0c97\u0caa\u0ccd\u0caa\u0cbe \u0c95\u0cbe\u0c82\u0caa\u0cbf\u0c9f\u0cc7\u0cb7\u0ca8\u0ccd\u200c \u0ca8\u0ca1\u0cc6\u0cb8\u0cbf\u0ca6\u0cb0\u0cc6 \u0ca8\u0cbe\u0ca8\u0cc7 \u0cb5\u0cbf\u0ca8\u0ccd\u200c \u0c86\u0c97\u0cc1\u0cb5\u0cc1\u0ca6\u0cc1.\u00a0", "\u0caa\u0cbe\u0ca4\u0ccd\u0cb0\u0c97\u0cb3 \u0c9c\u0cc6\u0cc2\u0ca4\u0cc6 \u0ca8\u0cbe\u0ca8\u0cc2 \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6...\u0ca8\u0cbe\u0ca8\u0cc1 \u0ca8\u0c9f\u0ca8\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc7 \u0c86\u0c95\u0cb8\u0ccd\u0cae\u0cbf\u0c95. \u0cb2\u0c95\u0cc1\u0cae\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c85\u0c95\u0ccd\u0c95 \u0ca8\u0c9f\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, 2\u0ca8\u0cc7 \u0caa\u0cbf\u0caf\u0cc1\u0cb8\u0cbf\u0caf\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc1\u0ca6\u0ccd\u0ca6\u0cb0\u0cbf\u0c82\u0ca6 \u0c86\u0c95\u0cc6 \u0ca8\u0cbf\u0cb0\u0cbe\u0c95\u0cb0\u0cbf\u0cb8\u0cbf\u0ca6\u0cb3\u0cc1. \u0c85\u0cb5\u0cb3\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cb2\u0cc1 \u0cb9\u0ccb\u0ca6\u0cbe\u0c97 \u0c9c\u0cc6\u0cc2\u0ca4\u0cc6\u0caf\u0cb2\u0ccd\u0cb2\u0cbf \u0ca8\u0cbe\u0ca8\u0cc2 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c86\u0c97 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca8\u0ca8\u0c97\u0cc7 \u0c86 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cb2\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c86\u0c97 \u0ca8\u0cbe\u0ca8\u0cc1 7\u0ca8\u0cc7 \u0ca4\u0cb0\u0c97\u0ca4\u0cbf \u0cae\u0cc1\u0c97\u0cbf\u0cb8\u0cbf\u0ca6\u0ccd\u0ca6\u0cc6. \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0cb2\u0c95\u0cc1\u0cae\u0cbf \u0cb9\u0cc8\u0cb8\u0ccd\u0c95\u0cc2\u0cb2\u0ccd\u200c \u0cae\u0cc1\u0c97\u0cbf\u0cb8\u0cbf\u0ca6\u0cbe\u0c97 \u0ca8\u0cbe\u0ca8\u0cc2 \u0ca8\u0ca8\u0ccd\u0ca8 \u0cb9\u0cc8\u0cb8\u0ccd\u0c95\u0cc2\u0cb2\u0ccd\u200c \u0cae\u0cc1\u0c97\u0cbf\u0cb8\u0cbf\u0ca6\u0ccd\u0ca6\u0cc6. \"\u0c95\u0ca8\u0c95\u0cbe'\u0c95\u0ccd\u0c95\u0cc6 \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cbf\u0ca6\u0cbe\u0c97 \u0ca8\u0cbe\u0ca8\u0cc1 \u0caa\u0cbf\u0caf\u0cc1\u0cb8\u0cbf \u0cb9\u0cc1\u0ca1\u0cc1\u0c97\u0cbf. \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cac\u0cc6\u0cb3\u0cc6\u0ca6\u0c82\u0ca4\u0cc6 \u0ca8\u0cbe\u0ca8\u0cc2 \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0caf\u0cbe\u0cb0\u0cc7 \u0ca8\u0cc0 \u0cae\u0ccb\u0cb9\u0cbf\u0ca8\u0cbf!"},
{"url": "https://www.udayavani.com/kannada/news/interviews/244820/adi-purana", "content": ["\"\u0c9c\u0ccb\u0c97\u0cbf' \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0cac\u0cb9\u0cc1\u0cb6\u0c83 \"\u0cac\u0cbf\u0ca1\u0ccd\u0ca1' \u0caa\u0cbe\u0ca4\u0ccd\u0cb0\u0ca6 \u0ca8\u0cc6\u0ca8\u0caa\u0cc1 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cc6. \u0c86 \u0caa\u0cbe\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c9c\u0ccb\u0cb0\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0ca6 \u0c86\u0ca6\u0cbf \u0cb2\u0ccb\u0c95\u0cc7\u0cb6\u0ccd\u200c, \u0c86 \u0cac\u0cb3\u0cbf\u0c95 \u0c92\u0c82\u0ca6\u0cb0 \u0cae\u0cc7\u0cb2\u0cca\u0c82\u0ca6\u0cb0\u0c82\u0ca4\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0cac\u0cb9\u0cc1\u0ca4\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf\u0caf\u0cc7 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0c86\u0ca6\u0cbf\u0cb2\u0ccb\u0c95\u0cc7\u0cb6\u0ccd\u200c, \"\u0caa\u0cc2\u0c9c\u0cbe\u0cb0\u0cbf' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb9\u0cc0\u0cb0\u0ccb \u0c86\u0c97\u0cbf\u0ca6\u0ccd\u0ca6\u0cc2 \u0c89\u0c82\u0c9f\u0cc1. \"\u0c9c\u0ccb\u0c97\u0cbf' \u0c9a\u0cbf\u0ca4\u0ccd\u0cb0\u0ca6 \"\u0cac\u0cbf\u0ca1\u0ccd\u0ca1' \u0caa\u0cbe\u0ca4\u0ccd\u0cb0 \u0c95\u0ccd\u0cb2\u0cbf\u0c95\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7 \u0ca4\u0ca1, \u0c85\u0ca6\u0cc7 \u0cb9\u0cc6\u0cb8\u0cb0\u0cbf\u0ca8 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c86\u0ca6\u0cbf \u0cb2\u0ccb\u0c95\u0cc7\u0cb6\u0ccd\u200c \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1.", "\u0c88\u0cb5\u0cb0\u0cc6\u0c97\u0cc6 165 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u0c85\u0cb5\u0cb0\u0cc1, \"\u0cac\u0cbf\u0c97\u0ccd\u200c \u0cac\u0cbe\u0cb8\u0ccd\u200c' \u0cae\u0ca8\u0cc6\u0c97\u0cc2 \u0cb9\u0ccb\u0c97\u0cbf \u0cac\u0c82\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0cac\u0c82\u0ca6 \u0ca8\u0c82\u0ca4\u0cb0 \u0c8e\u0cb0\u0ca1\u0cc1 \u0c9a\u0cbf\u0ca4\u0ccd\u0cb0 \u0cac\u0cbf\u0c9f\u0ccd\u0c9f\u0cb0\u0cc6 \u0c8e\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2.\u00a0\u0c95\u0cbe\u0cb0\u0ca3, \u0cb6\u0cc2\u0c9f\u0cbf\u0c82\u0c97\u0ccd\u200c \u0cb5\u0cc7\u0cb3\u0cc6 \u0c95\u0cbe\u0cb2\u0cbf\u0c97\u0cc6 \u0cac\u0cbf\u0ca6\u0ccd\u0ca6 \u0cac\u0cb2\u0cb5\u0cbe\u0ca6 \u0caa\u0cc6\u0c9f\u0ccd\u0c9f\u0cc1! \u0c85\u0ca6\u0cb0\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0ccb\u0cb5\u0cc1 \u0c85\u0ca8\u0cc1\u0cad\u0cb5\u0cbf\u0cb8\u0cbf\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0cb8\u0cc1\u0ca7\u0cbe\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb9\u0cbf\u0ca1\u0cbf\u0ca6 \u0cb8\u0cae\u0caf \u0cac\u0cb0\u0ccb\u0cac\u0ccd\u0cac\u0cb0\u0cbf 15 \u0ca4\u0cbf\u0c82\u0c97\u0cb3\u0cc1! \u0cb9\u0cbe\u0c97\u0cc6 \u0c86\u0c97\u0cbf\u0ca6\u0ccd\u0ca6\u0cc1 \u0caf\u0cbe\u0c95\u0cc6, \u0c85\u0cb5\u0cb0\u0cc0\u0c97 \u0c8f\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac \u0c95\u0cc1\u0cb0\u0cbf\u0ca4 \u0cb9\u0cb2\u0cb5\u0cc1 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0c86\u0ca6\u0cbf \u0c89\u0ca4\u0ccd\u0ca4\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0* \u0cac\u0cbf\u0c97\u0ccd\u200c\u0cac\u0cbe\u0cb8\u0ccd\u200c \u0cac\u0cb3\u0cbf\u0c95 \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc7 \u0c87\u0cb2\u0ccd\u0cb2\u0cb5\u0cb2\u0ccd\u0cb2\u0cbe?\"\u0cac\u0cbf\u0c97\u0ccd\u200c\u0cac\u0cbe\u0cb8\u0ccd\u200c' \u0cae\u0ca8\u0cc6\u0caf\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6 \u0ca8\u0c82\u0ca4\u0cb0 \u0ca8\u0cbe\u0ca8\u0cc1 \"\u0c86\u0cb0\u0ccd\u200c \u0c8e\u0c95\u0ccd\u0cb8\u0ccd\u200c \u0cb8\u0cc2\u0cb0\u0cbf' \u0cb9\u0cbe\u0c97\u0cc2 \"\u0ca6\u0c82\u0ca1\u0cc1\u0caa\u0cbe\u0cb3\u0ccd\u0caf-2' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cc6. \u0c86\u0ca6\u0cb0\u0cc6, \"2\" \u0cb8\u0cbf\u0ca8\u0cbf\u0cae\u0cbe\u0ca6 \u0cab\u0cc8\u0c9f\u0ccd\u200c \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0cb5\u0cc7\u0cb3\u0cc6 \u0ca8\u0ca8\u0ccd\u0ca8 \u0c95\u0cbe\u0cb2\u0cbf\u0c97\u0cc6 \u0cac\u0cb2\u0cb5\u0cbe\u0ca6 \u0caa\u0cc6\u0c9f\u0ccd\u0c9f\u0cc1 \u0cac\u0cbf\u0ca4\u0ccd\u0ca4\u0cc1. \u0c86\u0c97 \u0ca8\u0ca8\u0ccd\u0ca8 \u0c8e\u0ca1\u0c97\u0cbe\u0cb2\u0cc1 \u0c8e\u0ca4\u0ccd\u0ca4\u0cbf \u0c87\u0ca1\u0ccb\u0c95\u0cc7 \u0c86\u0c97\u0ca6\u0c82\u0ca4\u0cb9 \u0caa\u0cc6\u0c9f\u0ccd\u0c9f\u0cc1 \u0cac\u0cbf\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c86\u0c97 \u0ca1\u0cbe\u0c95\u0ccd\u0c9f\u0cb0\u0ccd\u200c \u0cb8\u0cc1\u0cae\u0cbe\u0cb0\u0cc1 15 \u0ca4\u0cbf\u0c82\u0c97\u0cb3\u0cc1 \u0cac\u0cc6\u0ca1\u0ccd\u200c\u0cb0\u0cc6\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf\u0cb0\u0cac\u0cc6\u0c95\u0cc1 \u0c85\u0c82\u0ca6\u0cb0\u0cc1. \u0cb8\u0cb0\u0ccd\u0c9c\u0cb0\u0cbf \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c85\u0ca6\u0cc1 \u0cb2\u0ccd\u0caf\u0cbe\u0caa\u0ccd\u0cb8\u0ccd\u200c \u0c86\u0c97\u0cc1\u0cb5 \u0c9a\u0cbe\u0ca8\u0ccd\u0cb8\u0ccd\u200c \u0c95\u0cc2\u0ca1 \u0c87\u0cb0\u0cc1\u0ca4\u0ccd\u0ca4\u0cc6. \u0c85\u0c82\u0ca4 \u0cb9\u0cc7\u0cb3\u0cbf, \u0cae\u0cc2\u0cb0\u0cc1 \u0ca4\u0cbf\u0c82\u0c97\u0cb3 \u0c95\u0cbe\u0cb2 \u0c90\u0cb8\u0cbf\u0caf\u0cc1\u0ca8\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c86 \u0cae\u0cc7\u0cb2\u0cc6 \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0cac\u0cc6\u0ca1\u0ccd\u200c\u0cb0\u0cc6\u0cb8\u0ccd\u0c9f\u0ccd\u200c \u0cae\u0cbe\u0ca1\u0cbf\u0ca6\u0cc6. \u0c86 \u0cb5\u0cc7\u0cb3\u0cc6 \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0ccb\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2. \u0c87\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0c88\u0c97 \u0c95\u0cc8 \u0ca4\u0cc1\u0c82\u0cac \u0c95\u0cc6\u0cb2\u0cb8\u0c97\u0cb3\u0cbf\u0cb5\u0cc6.", "* \u0cb8\u0cbf\u0ca8\u0cbf\u0cae\u0cbe \u0c9c\u0ca4\u0cc6 \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cc2 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cb2\u0ccd\u0cb5\u0cbe?\u0cb9\u0ccc\u0ca6\u0cc1, \u0ca8\u0cbe\u0ca8\u0cc1 \u0c88 \u0cb9\u0cbf\u0c82\u0ca6\u0cc6 \u0cb8\u0cc1\u0ca6\u0cc0\u0caa\u0ccd\u200c \u0c85\u0cb5\u0cb0 \"\u0cb5\u0cbe\u0cb0\u0cb8\u0cbe\u00aa\u0cb0' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c86\u0c97 \u0ca8\u0cbe\u0ca8\u0cc1 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c95\u0cbe\u0cb0\u0ca3, \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0c88\u0c97\u0cb2\u0cc2 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6\u0caf\u0cbe\u0ca6\u0cb0\u0cc2, \u0caa\u0cb5\u0ca8\u0ccd\u200c \"\u0cb8\u0ca4\u0ccd\u0caf\u0c82 \u0cb6\u0cbf\u0cb5\u0c82 \u0cb8\u0cc1\u0c82\u0ca6\u0cb0\u0c82' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cbe\u0c97, \u0c87\u0cb2\u0ccd\u0cb2 \u0c85\u0ca8\u0ccd\u0ca8\u0cb2\u0cbe\u0c97\u0cb2\u0cbf\u0cb2\u0ccd\u0cb2. \u0caa\u0cb5\u0ca8\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0ca8\u0cbe\u0c97\u0cbe\u0cad\u0cb0\u0ca3 \u0c85\u0cb5\u0cb0 \"\u0c97\u0cc6\u0cb3\u0ca4\u0cbf' \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cbf\u0c82\u0ca6\u0cb2\u0cc2 \u0ca8\u0ccb\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0caa\u0cb5\u0ca8\u0ccd\u200c \u0c92\u0cb3\u0ccd\u0cb3\u0cc7 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4 \u0c95\u0cb2\u0cbe\u0cb5\u0cbf\u0ca6. \u0ca8\u0ca8\u0ccd\u0ca8 \u0c85\u0c95\u0ccd\u0c95\u0ca8 \u0cac\u0cb3\u0cbf \u0c95\u0cc7\u0cb3\u0cbf\u0ca6\u0cc6 \u0caa\u0cb5\u0ca8\u0ccd\u200c \u0cb9\u0cc7\u0c97\u0cc6, \u0c85\u0cb5\u0ca8 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cb9\u0cc1\u0ca6\u0cbe \u0c85\u0c82\u0ca4. \u0c85\u0c95\u0ccd\u0c95, \"\u0cae\u0cbe\u0ca1\u0cc1' \u0c85\u0c82\u0ca6\u0ccd\u0cb0\u0cc1. \u0caa\u0cb5\u0ca8\u0ccd\u200c \u0cae\u0cc7\u0cb2\u0cc6 \u0ca8\u0c82\u0cac\u0cbf\u0c95\u0cc6 \u0c87\u0c9f\u0ccd\u0c9f\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0cb8\u0ccd\u0cae\u0cbe\u0cb2\u0ccd\u200c\u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c\u0c97\u0cc6 \u0cac\u0c82\u0ca6\u0cb0\u0cc6 \u0c87\u0cae\u0cc7\u0c9c\u0ccd\u200c \u0cb9\u0ccb\u0c97\u0cc1\u0ca4\u0ccd\u0ca4\u0cbe?\u0caf\u0cbe\u0cb0\u0cc1 \u0cb9\u0cbe\u0c97\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cc1? \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc6 \u0cac\u0cbf\u0c97\u0ccd\u200c \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c, \u0cb8\u0ccd\u0cae\u0cbe\u0cb2\u0ccd\u200c \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c \u0c8e\u0c82\u0cac\u0cc1\u0ca6\u0cbf\u0cb2\u0ccd\u0cb2. \u0c92\u0c9f\u0ccd\u0c9f\u0cbe\u0cb0\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0 \u0c87\u0cb0\u0cac\u0cc7\u0c95\u0cc1. \u0c85\u0cad\u0cbf\u0ca8\u0caf\u0c95\u0ccd\u0c95\u0cc6 \u0cb8\u0ccd\u0c95\u0ccb\u0caa\u0ccd\u200c \u0c87\u0cb0\u0cac\u0cc7\u0c95\u0cb7\u0ccd\u0c9f\u0cc7. \u0cb9\u0cbe\u0c97\u0cc6 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc6, \u0ca8\u0cbe\u0ca8\u0cc0\u0c97 \u0cb8\u0ccd\u0cae\u0cbe\u0cb2\u0ccd\u200c \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.", "* \u0ca8\u0cbf\u0cae\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0 \u0c87\u0cb2\u0ccd\u0cb2\u0cbf?\u0c88\u0c97\u0cbe\u0c97\u0cb2\u0cc7 \u0c86\u0ca6\u0cbf \u0cb2\u0ccb\u0c95\u0cc7\u0cb6\u0ccd\u200c \u0c85\u0c82\u0ca6\u0cb0\u0cc6, \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c87\u0cae\u0cc7\u0c9c\u0ccd\u200c \u0cac\u0c82\u0ca6\u0cc1\u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0c8f\u0ca8\u0ccd\u0cae\u0cbe\u0ca1\u0ccb\u0ca6\u0cc1? \u0cb8\u0cbf\u0c97\u0ccb \u0caa\u0cbe\u0ca4\u0ccd\u0cb0 \u0c85\u0c82\u0ca5\u0ca6\u0ccd\u0ca6\u0cc1. \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc7 \u0caa\u0cbe\u0ca4\u0ccd\u0cb0\u0cb5\u0cbf\u0ca6\u0cc6. \u0cae\u0cca\u0ca6\u0cb2 \u0c8e\u0caa\u0cbf\u0cb8\u0ccb\u0ca1\u0ccd\u200c \u0ca8\u0ccb\u0ca1\u0cbf\u0ca6\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0c96\u0cc1\u0cb7\u0cbf\u0caf\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \"\u0cb8\u0ca4\u0ccd\u0caf \u0cb6\u0cbf\u0cb5\u0c82 \u0cb8\u0cc1\u0c82\u0ca6\u0cb0\u0c82' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0c85\u0cb0\u0cb8\u0cc1 \u0cae\u0ca8\u0cc6\u0ca4\u0ca8 \u0c95\u0cbe\u0caa\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0c97\u0ca8 \u0caa\u0cbe\u0ca4\u0ccd\u0cb0. \u0c85\u0ca3\u0ccd\u0ca3 \u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf, \u0ca8\u0cbe\u0ca8\u0cc1 \u0cae\u0ca8\u0cc6\u0caf \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb5\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1, \u0cae\u0c95\u0ccd\u0c95\u0cb3\u0cbf\u0c97\u0cc6 \u0cac\u0cc1\u0ca6\u0ccd\u0ca7\u0cbf\u0cb5\u0cbe\u0ca6 \u0cb9\u0cc7\u0cb3\u0cc1\u0cb5 \u0caa\u0cbe\u0ca4\u0ccd\u0cb0. \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0c86\u0ca6\u0cbf \u0cb9\u0cc0\u0c97\u0cc2 \u0c95\u0cbe\u0ca3\u0cbe\u00a4\u0cb0\u0cbe \u0c85\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0cb5\u0ca6\u0cc1.", "* \u0cb8\u0cbf\u0ca8\u0cbf\u0cae\u0cbe, \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c8e\u0cb0\u0ca1\u0ca8\u0ccd\u0ca8\u0cc2 \u0cb9\u0cc7\u0c97\u0cc6 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbf?\u0ca8\u0ca8\u0ccd\u0ca8 \u0c95\u0cc8\u0caf\u0cb2\u0ccd\u0cb2\u0cc0\u0c97 \u0c90\u0ca6\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6. \"\u0c97\u0cb0\u0cc1\u0ca1' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb5\u0cbf\u0cb6\u0cc7\u0cb7 \u0caa\u0cbe\u0ca4\u0ccd\u0cb0\u0cb5\u0cbf\u0ca6\u0cc6. \u0cac\u0cb9\u0cc1\u0cb6\u0c83 \u0c86 \u0cb8\u0cbf\u0ca8\u0cbf\u0cae\u0cbe \u0cac\u0c82\u0ca6\u0cae\u0cc7\u0cb2\u0cc6 \u0c9c\u0ca8 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cc8\u0caf\u0ccd\u0ca4\u0cbe\u0cb0\u0cc6. \u0c85\u0cb7\u0ccd\u0c9f\u0cca\u0c82\u0ca6\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c8e\u0ca8\u0cb0\u0ccd\u0c9c\u0cbf \u0c87\u0cb0\u0cc1\u0cb5\u0c82\u0ca4\u0cb9 \u0caa\u0cbe\u0ca4\u0ccd\u0cb0. \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0'\u0ca6\u0cbf\u0c82\u0ca6\u0cb2\u0cc2 \u0c95\u0cb0\u0cc6 \u0cac\u0c82\u0ca6\u0cbf\u0ca6\u0cc6. \u0ca8\u0cbe\u0ca8\u0cc7 \u0c87\u0ca8\u0ccd\u0ca8\u0cc1 \u0ca1\u0cbf\u0cb8\u0cc8\u0ca1\u0ccd\u200c \u0cae\u0cbe\u0ca1\u0cbf\u0cb2\u0ccd\u0cb2. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0caa\u0cc7\u0cae\u0cc6\u0c82\u0c9f\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c92\u0c82\u0c9a\u0cc2\u0cb0\u0cc1 \u0c9c\u0c97\u0ccd\u0c97\u0cbe\u0c9f\u0cb5\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 40 \u0ca6\u0cbf\u0ca8 \u0ca1\u0cc7\u0c9f\u0ccd\u0cb8\u0ccd\u200c \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0\u0cbf\u0c82\u0ca6 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cc2 \u0ca4\u0cc6\u0cc2\u0c82\u0ca6\u0cb0\u0cc6 \u0c86\u0c97\u0cac\u0cb9\u0cc1\u0ca6\u0cc7\u0ca8\u0ccb, \u0cb9\u0cbe\u0c97\u0cbe\u0c97\u0cbf \u0cb8\u0cc1\u0cae\u0ccd\u0cae\u0ca8\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc1, \u0cb8\u0cc0\u0cb0\u0cbf\u0caf\u0cb2\u0ccd\u200c\u0c97\u0cc6 \u0cb9\u0ca4\u0ccd\u0ca4\u0cc1 \u0ca6\u0cbf\u0ca8 \u0ca1\u0cc7\u0c9f\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf. \u0c89\u0cb3\u0cbf\u0ca6 \u0ca1\u0cc7\u0c9f\u0ccd\u0cb8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6. \u0cb9\u0cbe\u0c97\u0cbe\u0c97\u0cbf \u0ca4\u0cc6\u0cc2\u0c82\u0ca6\u0cb0\u0cc6 \u0c87\u0cb2\u0ccd\u0cb2\u0ca6\u0c82\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccd\u0ca4\u0cbf\u00e0\u0ca8\u0cbf.", "* \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae\u0ca6\u0cc1 \u0c85\u0caa\u0ccd\u0caa\u0ca8 \u0caa\u0cbe\u0ca4\u0ccd\u0cb0\u0cb5\u0c82\u0ca4\u0cc6?\u0ca8\u0ccb\u0ca1\u0cbf, \u0ca8\u0cbe\u0ca8\u0cc6\u0cc2\u0cac\u0ccd\u0cac \u0c95\u0cb2\u0cbe\u0cb5\u0cbf\u0ca6. \u0caa\u0cbe\u0cb2\u0cbf\u0c97\u0cc6 \u0cac\u0c82\u0ca6 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c95\u0ca3\u0ccd\u0ca3\u0cbf\u0c97\u0cc6\u0cc2\u0ca4\u0ccd\u0ca4\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cac\u0cc7\u0c95\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0caa\u0cbe\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0ccb, \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc6\u0cc2\u0c82\u0ca6\u0cc1 \u0cb9\u0cca\u0cb8 \u0c85\u0ca8\u0cc1\u0cad\u0cb5 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cca\u0ca6\u0cb2 \u0cb8\u0cb2 \u0ca8\u0cbe\u0ca8\u0cc1 \u0c86 \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0cb9\u0cbe\u0c97\u0cbe\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0ca6\u0cb7\u0ccd\u0c9f\u0cc7, \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cc2 \u0caa\u0cc7\u0cae\u0cc6\u0c82\u0c9f\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0cbf?\u0c85\u0c82\u0ca5\u0ca6\u0ccd\u0ca6\u0cc7\u0ca8\u0cc2 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0caa\u0cbe\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0c82\u0ca4\u0cc6\u0ca8\u0cbf\u0cb8\u0cbf\u0ca6\u0cb0\u0cc6, \u0caa\u0cc7\u0cae\u0cc6\u0c82\u0c9f\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c95\u0cbe\u0c82\u0caa\u0ccd\u0cb0\u0cae\u0cc8\u0cb8\u0ccd\u200c \u0c86\u0c97\u0ccd\u0ca4\u0cbf\u00e0\u0ca8\u0cbf. \u0c92\u0c82\u0ca6\u0c82\u0ca4\u0cc2 \u0ca8\u0cbf\u0c9c. \u0cb8\u0cc0\u0cb0\u0cbf\u0caf\u0cb2\u0ccd\u200c \u0caa\u0cc7\u0cae\u0cc6\u0c82\u0c9f\u0ccd\u200c \u0ca4\u0cbf\u0c82\u0c97\u0cb3 \u0c87\u0c8e\u0c82\u0c90 \u0c96\u0cb0\u0ccd\u0c9a\u0cbf\u0c97\u0cc6 \u0cb5\u0c95\u0ccc\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6. \u0c85\u0cb7\u0ccd\u0c9f\u0cc1 \u0cb8\u0cbe\u0c95\u0cb2\u0ccd\u0cb2\u0cb5\u0cc6?", "* \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c96\u0cb3\u0ca8\u0c9f\u0cb0\u0cbf\u0ca6\u0ccd\u0ca6\u0cb0\u0cc2 \u0caa\u0cb0\u0cad\u0cbe\u0cb7\u0cbf\u0c97\u0cb0 \u0cae\u0cca\u0cb0\u0cc6 \u0cb9\u0ccb\u0c97\u0ccd\u0ca4\u0cbe\u0cb0\u0cb2\u0ccd\u0cb2?\u0c87\u0ca6\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cb5\u0cb8\u0cbf\u0cb7\u0ccd\u0ca0\u0ca8\u0c82\u0ca4\u0cb9 \u0c96\u0cb3\u0ca8\u0c9f \u0cac\u0cc7\u0c95\u0cc7\u0ca8\u0ccd\u0cb0\u0cbf? \u0c85\u0cb5\u0ca8\u0ca8\u0ccd\u0ca8\u0cc1 \u0cae\u0cc0\u0cb0\u0cbf\u0cb8\u0cc1\u0cb5\u0c82\u0ca4 \u0c85\u0ca6\u0ccd\u0cad\u0cc1\u0ca4 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0ca8\u0cae\u0ccd\u0cae\u0cb2\u0ccd\u0cb2\u0cc7 \u0cac\u0cb9\u0cb3\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c87\u0ca6\u0ccd\u0ca6\u0cbe\u0cb0\u0cc6. \u0caf\u0cbe\u0c95\u0cc6 \u0cb9\u0cca\u0cb0\u0c97\u0cbf\u0ca8\u0cb5\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca4\u0cb0\u0cc1\u0ca4\u0ccd\u0ca4\u0cbe\u0cb0\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0ca6\u0cc1 \u0cac\u0cc7\u0cb8\u0cb0\u0ca6 \u0cb8\u0c82\u0c97\u0ca4\u0cbf. \u0c85\u0cb5\u0cb0\u0cbf\u0c97\u0cbf\u0c82\u0ca4 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf \u0ca8\u0cbe\u0cb5\u0cc1 \u0c95\u0cbf\u0cb0\u0cc1\u0c9a\u0cac\u0cc7\u0c95\u0cbe, \u0c85\u0cb0\u0c9a\u0cac\u0cc7\u0c95\u0cbe? \u0cac\u0cc7\u0cb0\u0cc6 \u0cad\u0cbe\u0cb7\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb0\u0cc6, \u0c85\u0cb2\u0ccd\u0cb2\u0cc2 \u0cb8\u0ccd\u0c9f\u0cc8\u0cb2\u0cbf\u0cb7\u0ccd\u200c \u0cb5\u0cbf\u0cb2\u0ca8\u0ccd\u200c \u0c87\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0ccd\u0cae\u0cb2\u0ccd\u0cb2\u0cc2 \u0c85\u0ca6\u0c95\u0ccd\u0c95\u0cbf\u0c82\u0ca4\u0cb2\u0cc2 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf \u0ca8\u0c9f\u0cbf\u0cb8\u0ccb \u0c96\u0cb3\u0ca8\u0c9f\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cca\u0ca6\u0cb2\u0cc1 \u0c85\u0cb5\u0cb0\u0ca4\u0ccd\u0ca4 \u0c97\u0cae\u0ca8\u0cb9\u0cb0\u0cbf\u0cb8\u0cac\u0cc7\u0c95\u0cc1.", "* \u0ca8\u0cbf\u0cae\u0c97\u0cc6 \u0caa\u0cb0\u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cb0\u0cc2 \u0cb9\u0ccb\u0c97\u0cb2\u0cbf\u0cb2\u0ccd\u0cb2\u0cb5\u0c82\u0ca4\u0cb2\u0ccd\u0cb2?\u0cb9\u0ccc\u0ca6\u0cc1, \"\u0c9c\u0ccb\u0c97\u0cbf' \u0cac\u0cb3\u0cbf\u0c95 \u0ca4\u0cc6\u0cb2\u0cc1\u0c97\u0cc1, \u0ca4\u0cae\u0cbf\u0cb3\u0cbf\u0ca8\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0caf\u0cbe\u0c95\u0ccb \u0cb9\u0ccb\u0c97\u0cb2\u0cc1 \u0cae\u0ca8\u0cb8\u0ccd\u0cb8\u0cbe\u0c97\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1\u0ca6\u0cb5\u0ca8\u0cc1. \u0c87\u0cb2\u0ccd\u0cb2\u0cbf\u0ca8 \u0c9c\u0ca8 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1, \u0ca8\u0ca8\u0ccd\u0ca8 \u0c85\u0caa\u0ccd\u0caa, \u0c85\u0c95\u0ccd\u0c95 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cac\u0cc6\u0cb3\u0cc6\u0cb8\u0cbf\u0ca6\u0ccd\u0ca6\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1. \u0c8f\u0ca8\u0cc7 \u0cae\u0cbe\u0ca1\u0cbf\u0ca6\u0cb0\u0cc2 \u0c87\u0cb2\u0ccd\u0cb2\u0cc7 \u0c92\u0cb3\u0ccd\u0cb3\u0cc7 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb \u0c86\u0cb8\u0cc6 \u0ca8\u0ca8\u0c97\u0cbf\u0ca6\u0cc6. \u0cb9\u0cbe\u0c97\u0cbe\u0c97\u0cbf, \u0c86 \u0c95\u0ca1\u0cc6 \u0cae\u0cc1\u0c96 \u0cae\u0cbe\u0ca1\u0cb2\u0cbf\u0cb2\u0ccd\u0cb2\u0cb5\u0cb7\u0ccd\u0c9f\u0cc7.", "* \u0cac\u0cb0\u0cc0 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0cac\u0cc7\u0cb8\u0cb0\u0cb5\u0cbf\u0ca6\u0cc6\u0caf\u0cbe?\u0c8e\u0c82\u0ca5\u0ca6\u0ccd\u0ca6\u0cc2 \u0c87\u0cb2\u0ccd\u0cb2. \u0c95\u0cb2\u0cbe\u0cb5\u0cbf\u0ca6\u0ca8\u0cbf\u0c97\u0cc6 \u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf\u0cb5\u0cc7 \u0cb9\u0cca\u0cb0\u0ca4\u0cc1, \u0c85\u0ca6\u0cc1 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c, \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c85\u0ca8\u0ccd\u0ca8\u0ccb\u0ca6\u0cb2\u0ccd\u0cb2. \u0cb9\u0cc6\u0c9a\u0ccd\u0c9a\u0cc1 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc7\u0ca8\u0cc6, \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf \u0cac\u0cc6\u0cb3\u0cc6\u0caf\u0ccb\u0c95\u0cc6 \u0cb8\u0cbe\u0ca7\u0ccd\u0caf. \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0 \u0cac\u0cbf\u0c9f\u0ccd\u0c9f\u0cb0\u0cc6, \u0caa\u0cca\u0cb2\u0cc0\u0cb8\u0ccd\u200c \u0c86\u0cab\u0cc0\u0cb8\u0cb0\u0ccd\u200c \u0caa\u0cbe\u0ca4\u0ccd\u0cb0 \u0cac\u0cb0\u0cc1\u0ca4\u0ccd\u0ca4\u0cb5\u0cc6. \u0caf\u0cbe\u0c95\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c\u0ca8\u0c82\u0ca4\u0cc6 \u0c95\u0cbe\u0ca3\u0cbf\u00a4\u00e0\u0ca8\u0ccb \u0c8f\u0ca8\u0ccb? \u0c92\u0c9f\u0ccd\u0c9f\u0cbe\u0cb0\u0cc6, \u0cac\u0c82\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0c82\u0ca4\u0cc2 \u0ca8\u0cbe\u0ca8\u0cc1 \u0ca6\u0ccd\u0cb0\u0ccb\u0cb9 \u0cae\u0cbe\u0ca1\u0cbf\u0cb2\u0ccd\u0cb2.", "* \u0c8e\u0cb2\u0ccd\u0cb2\u0cbe \u0cb8\u0cb0\u0cbf, \u0caf\u0cbe\u0c95\u0cc6 \u0ca8\u0cc0\u0cb5\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c8e\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2?\u0c85\u0ca6\u0c95\u0ccd\u0c95\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0cc6\u0cc2\u0ca1\u0cac\u0cc7\u0c95\u0cc7\u0ca8\u0ccb? \u0c8e\u0cb7\u0ccd\u0c9f\u0ccb \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0c86\u0ca6\u0cbf \u0cb2\u0ccb\u0c95\u0cc7\u0cb6\u0ccd\u200c \u0c85\u0c82\u0ca6\u0cb0\u0cc6, \u0c86\u0ca8\u0cc6 \u0cb8\u0cbe\u0c95\u0cbf\u0ca6\u0c82\u0ca4\u0cc6 \u0c8e\u0c82\u0cac \u0cad\u0cbe\u0cb5\u0ca8\u0cc6 \u0c87\u0ca6\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cc1 \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0cae\u0ccd\u0caf\u0cbe\u0ca8\u0cc7\u0c9c\u0cb0\u0ccd\u200c\u0c97\u0cb3\u0cc7, \u0c86\u0ca6\u0cbf \u0cb2\u0ccb\u0c95\u0cc7\u0cb6\u0ccd\u200c \u0ca6\u0cc1\u0cac\u0cbe\u0cb0\u0cbf, \u0c85\u0cb5\u0cb0\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0ca6\u0cc1 \u0c95\u0cb7\u0ccd\u0c9f \u0c85\u0c82\u0ca4 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0cac\u0cb3\u0cbf \u0cac\u0c82\u0ca6\u0cb0\u0cc6 \u0ca4\u0cbe\u0ca8\u0cc7, \u0ca8\u0cbe\u0ca8\u0cc1 \u0ca6\u0cc1\u0cac\u0cbe\u0cb0\u0cbf\u0ca8\u0cbe \u0c87\u0cb2\u0ccd\u0cb2\u0cb5\u0cbe \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cc1? \u0cae\u0ca7\u0ccd\u0caf\u0cb5\u0cb0\u0ccd\u0ca4\u0cbf\u0c97\u0cb3\u0cbf\u0c82\u0ca6\u0cb2\u0cc7 \u0cb8\u0cae\u0cb8\u0ccd\u0caf\u0cc6 \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0c97\u0cbf\u0ca6\u0cc6. \u0cb9\u0cbe\u0c97\u0c82\u0ca4, \u0ca8\u0ca8\u0c97\u0cc7\u0ca8\u0cc2 \u0c95\u0cc6\u0cb2\u0cb8\u0cb5\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb2\u0ccd\u0cb2, \u0c95\u0cc8\u0caf\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0cb5\u0cc6. \u0c88\u0c97 \u0cb9\u0ccd\u0caf\u0cbe\u0caa\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6.\u00a0* \u0cb9\u0cbe\u0c97\u0cbe\u0ca6\u0cb0\u0cc6, \u0ca8\u0cc0\u0cb5\u0cc1 \u0ca4\u0cc1\u0c82\u0cac\u0cbe \u0ca6\u0cc1\u0cac\u0cbe\u0cb0\u0cbf\u0ca8\u0cbe?\u0c85\u0cb2\u0ccd\u0cb2\u0cbe \u0cb8\u0cbe\u0cb0\u0ccd\u200c, \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb5\u0cb0\u0cc7 \u0cb8\u0cbe\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6, \u0c87\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0ca6\u0cc1\u0cac\u0cbe\u0cb0\u0cbf \u0c86\u0c97\u0ccd\u0ca4\u0cbf\u00e0\u0ca8\u0cbe? \u0ca8\u0cb0\u0cbf\u0c97\u0cc6 \u0ca6\u0ccd\u0cb0\u0cbe\u0c95\u0ccd\u0cb7\u0cbf \u0cb8\u0cbf\u0c97\u0cb2\u0cbf\u0cb2\u0ccd\u0cb2 \u0c85\u0c82\u0ca6\u0cbe\u0c97, \u0cb9\u0cc1\u0cb3\u0cbf \u0c87\u0ca6\u0cc6 \u0c85\u0c82\u0ca4\u0c82\u0ca4\u0cc6. \u0cb9\u0cbe\u0c97\u0cc6 \u0c86\u0caf\u0ccd\u0ca4\u0cc1, \u0cb8\u0cbf\u0ca8\u0cbf\u0cae\u0cbe\u0ca6\u0cb5\u0cb0 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0. \u0ca8\u0ca8\u0ccd\u0ca8 \u0cac\u0cb3\u0cbf \u0ca8\u0cc7\u0cb0 \u0cae\u0cbe\u0ca4\u0cbe\u0ca1\u0cbf\u0ca6\u0cb0\u0cc6 \u0ca4\u0cbe\u0ca8\u0cc7, \u0ca8\u0cbe\u0ca8\u0cc1 \u0ca6\u0cc1\u0cac\u0cbe\u0cb0\u0cbf\u0ca8\u0cbe, \u0c87\u0cb2\u0ccd\u0cb2\u0cb5\u0ccb \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cc1?", "* \u0c88\u0c97\u0cb2\u0cc2 \u0caa\u0cb0\u0cad\u0cbe\u0cb7\u0cc6\u0caf\u0cbf\u0c82\u0ca6 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0ccd\u0ca4\u0cbe \u0c87\u0cb5\u0cc6\u0caf\u0cbe?\u0ca8\u0cbe\u0ca8\u0cc1 \u0c88\u0cb5\u0cb0\u0cc6\u0c97\u0cc6 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc1, \u0c95\u0ca8\u0ccd\u0ca8\u0ca1\u0cbe\u0cad\u0cbf\u0cae\u0cbe\u0ca8\u0ca6\u0cbf\u0c82\u0ca6. \u0ca8\u0ca8\u0c97\u0cc6 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cac\u0cbe\u0cb0\u0ca6\u0cc1 \u0c85\u0c82\u0ca4\u0cc7\u0ca8\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c88 \u0cb9\u0cbf\u0c82\u0ca6\u0cc6\u0caf\u0cc7 \u0cb9\u0ccb\u0c97\u0cc1\u0cb5 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cbf\u0ca4\u0ccd\u0ca4\u0cc1. \"2' \u0c9a\u0cbf\u0ca4\u0ccd\u0cb0\u0ca6 \u0c98\u0c9f\u0ca8\u0cc6 \u0cac\u0cb3\u0cbf\u0c95 \u0cac\u0cc7\u0c9c\u0cbe\u0ca8\u0ccd\u200c \u0c86\u0cab\u200c\u0cb0\u0ccd \u0c87\u0ca6\u0ccd\u0ca6\u0cb0\u0cc2, \u0cb9\u0ccb\u0c97\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2. \u0c95\u0cbe\u0cb2\u0cbf\u0c97\u0cc6 \u0caa\u0cc6\u0c9f\u0ccd\u0c9f\u0cc1 \u0cac\u0cbf\u0ca6\u0ccd\u0ca6\u0ca6\u0ccd\u0ca6\u0cc7 \u0ca8\u0ca8\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb8\u0cae\u0cb8\u0ccd\u0caf\u0cc6 \u0c86\u0caf\u0ccd\u0ca4\u0cc1. \u0caa\u0cc2\u0cb0\u0cbf \u0c9c\u0c97\u0ca8\u0ccd\u0ca8\u0cbe\u0ca5\u0ccd\u200c \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0c95\u0cbe\u0cb2\u0cbf\u0ca8 \u0cb8\u0cae\u0cb8\u0ccd\u0caf\u0cc6\u0caf\u0cbf\u0c82\u0ca6 \u0c85\u0cb5\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cb2\u0cc1 \u0c86\u0c97\u0cb2\u0cbf\u0cb2\u0ccd\u0cb2. \u0c88\u0c97\u0cb2\u0cc2 \u0c85\u0cb5\u0c95\u0cbe\u0cb6\u0cb5\u0cbf\u0ca6\u0cc6, \u0c87\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0c95\u0cae\u0cbf\u0c9f\u0ccd\u200c\u0cae\u0cc6\u0c82\u0c9f\u0ccd\u200c \u0c9c\u0cbe\u0cb8\u0ccd\u0ca4\u0cbf. \u0cb9\u0cbe\u0c97\u0cbe\u0c97\u0cbf \u0c95\u0cbe\u0ca6\u0cc1 \u0ca8\u0ccb\u0ca1\u0cac\u0cc7\u0c95\u0cbf\u0ca6\u0cc6.", "* \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccb \u0c86\u0cb8\u0cc6 \u0c87\u0cb2\u0ccd\u0cb2\u0cb5\u0cc7?\u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0ca8\u0cbe\u0ca8\u0cc6\u0cc2\u0cac\u0ccd\u0cac \u0c95\u0cb2\u0cbe\u0cb5\u0cbf\u0ca6. \u0caa\u0cbe\u0cb2\u0cbf\u0c97\u0cc6 \u0cac\u0c82\u0ca6\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cac\u0cc7\u0c95\u0cc1. \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccb \u0c86\u0cb8\u0cc6 \u0c87\u0ca6\u0cc6. \u0c86\u0ca6\u0cb0\u0cc6, \u0cac\u0cb0\u0cac\u0cc7\u0c95\u0cb2\u0ccd\u0cb2\u0cb5\u0cc7? \u0c92\u0c82\u0ca6\u0cc1 \u0cae\u0cbe\u0ca4\u0c82\u0ca4\u0cc2 \u0ca8\u0cbf\u0c9c. \u0ca8\u0ca8\u0c97\u0cc6 \u0c87\u0cb5\u0ca4\u0ccd\u0ca4\u0cbf\u0ca8\u0cb5\u0cb0\u0cc6\u0c97\u0cc2 \u0caf\u0cbe\u0cb5 \u0caa\u0cbe\u0ca4\u0ccd\u0cb0\u0cb5\u0cc2 \u0ca4\u0cc3\u0caa\u0ccd\u0ca4\u0cbf \u0ca8\u0cc0\u0ca1\u0cbf\u0cb2\u0ccd\u0cb2. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8 \u0cab\u0cc0\u0cb2\u0ccd\u200c\u0ca8\u0c82\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cb7\u0ccd\u0c9f\u0cc7. \u0c9c\u0ca8 \u0c85\u0ca6\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cb7\u0ccd\u0c9f\u0cc7. \u0c86\u0ca6\u0cb0\u0cc6, \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0ca8\u0ca8\u0c97\u0cc6 \u0caf\u0cbe\u0cb5 \u0caa\u0cbe\u0ca4\u0ccd\u0cb0\u0cb5\u0cc2 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0ca4\u0cc3\u0caa\u0ccd\u0ca4\u0cbf\u0caf\u0cbe\u0ca6 \u0cac\u0cb3\u0cbf\u0c95 \u0cac\u0cb9\u0cc1\u0cb6\u0c83 \u0ca8\u0cbe\u0ca8\u0cc1 \u0ca8\u0c9f\u0ca8\u0cc6 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cc7\u0ca8\u0cc7\u0ca8\u0ccb?", "* \u0ca8\u0cbf\u0cae\u0c97\u0cc6 \u00a0\u0c88\u0cb5\u0cb0\u0cc6\u0c97\u0cc6 \u0cac\u0cc7\u0cb8\u0cb0 \u0ca4\u0c82\u0ca6 \u0cb8\u0c82\u0ca6\u0cb0\u0ccd\u0cad?\"\u0ca6\u0c82\u0ca1\u0cc1\u0caa\u0cbe\u0cb3\u0ccd\u0caf-2' \u0cb8\u0cbf\u0ca8\u0cbf\u0cae\u0cbe \u0cac\u0cb3\u0cbf\u0c95 \u0ca8\u0ca8\u0c97\u0cc6 \u0c92\u0c82\u0ca6\u0cc1 \u0c85\u0cb0\u0ccd\u0ca5 \u0c86\u0caf\u0ccd\u0ca4\u0cc1. \u0ca8\u0cae\u0ccd\u0cae \u0cb2\u0cc8\u0cab\u0ccd \u0ca8\u0cbe\u0cb5\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0cbe\u0caa\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0c86 \u0c9a\u0cbf\u0ca4\u0ccd\u0cb0\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0ca1\u0cc6\u0caf\u0cc1\u0cb5\u0cbe\u0c97\u0cb2\u0cc7, \u0ca8\u0ca8\u0ccd\u0ca8 \u0c8e\u0ca1\u0c97\u0cbe\u0cb2\u0cc1 \u0cb2\u0c9f\u0ccd\u200c \u0c85\u0c82\u0ca4 \u0cae\u0cc1\u0cb0\u0cbf\u0caf\u0cbf\u0ca4\u0cc1. \u0ca8\u0ca1\u0cc6\u0caf\u0cb2\u0cbe\u0c97\u0ca6\u0cc6, \u0cac\u0cc6\u0ca1\u0ccd\u200c\u0cb0\u0cc6\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc2, \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbe\u0c97\u0cb2\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cb2\u0cbf \u0cac\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cb0\u0cbf\u0cb2\u0cc0\u0cb8\u0ccd\u200c\u0c97\u0cc2 \u0cae\u0cc1\u0ca8\u0ccd\u0ca8, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0ca8\u0ca8\u0ccd\u0ca8 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0cb8\u0ccb\u0c95\u0cc6 \u0c8e\u0ca8\u0ccd\u200c\u0c93\u0cb8\u0cbf \u00a0\u0c95\u0cc7\u0cb3\u0cbf\u0ca6\u0cb0\u0cc1. \u0ca8\u0cc0\u0cb5\u0cc1 \u0c8e\u0ca8\u0ccd\u200c\u0c93\u0cb8\u0cbf \u0c95\u0cc6\u0cc2\u0ca1\u0ca6\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0ca8\u0cc1 \u0cb0\u0ccb\u0ca1\u0cbf\u0c97\u0cc6 \u0cac\u0cb0\u0cbf\u00a4\u00e0\u0ca8\u0cbf \u0cb8\u0cb0\u0ccd\u200c, \u0c85\u0c82\u0ca4 \u0c97\u0ccb\u0c97\u0cb0\u0cc6\u0ca6\u0cb0\u0cc1. \u0cac\u0cc6\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \u0caf\u0cbe\u0cb0\u0cca\u0cac\u0ccd\u0cac\u0cb0\u0cc2 \u0cac\u0c82\u0ca6\u0cc1 \u0c89\u0caa\u0c9a\u0cb0\u0cbf\u0cb8\u0cb2\u0cbf\u0cb2\u0ccd\u0cb2. \u0c95\u0cb7\u0ccd\u0c9f \u0c8f\u0ca8\u0cc1 \u0c85\u0c82\u0ca4 \u0c95\u0cc7\u0cb3\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c8e\u0ca8\u0ccd\u200c\u0c93\u0cb8\u0cbf \u0c95\u0cc6\u0cc2\u0ca1\u0ca6\u0cbf\u0ca6\u0ccd\u0ca6\u0cb0\u0cc6 \u0cb0\u0ccb\u0ca1\u0ccd\u200c\u0c97\u0cc6 \u0cac\u0cb0\u0cbf\u00a4\u00e0\u0ca8\u0cbf \u0c85\u0c82\u0ca6\u0cbe\u0c97, \u0ca8\u0cbe\u0ca8\u0cc7\u0ca8\u0cc1 \u0cae\u0cbe\u0ca1\u0cb2\u0cbf \u0cb9\u0cc7\u0cb3\u0cbf? \u0c86 \u0cb5\u0cbf\u0cb7\u0caf \u0ca8\u0ccb\u0cb5\u0cc1 \u0ca4\u0c82\u0ca6\u0cbf\u0ca4\u0cc1.", "* \u0cb5\u0cbf\u0ca8\u0cbe\u0c95\u0cbe\u0cb0\u0ca3, \u0c86\u0ca6\u0cbf \u0c97\u0cbe\u0cb8\u0cbf\u0caa\u0ccd\u200c\u0c97\u0cc6 \u0cb8\u0cbf\u0c97\u0cbe\u0c95\u0cc6\u0cc2\u0cb3\u0ccd\u0ca4\u0cbe\u0cb0\u0cb2\u0ccd\u0cb2?\u0c8f\u0ca8\u0ccb, \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0c82\u0ca4\u0cc2 \u0ca8\u0ca8\u0ccd\u0ca8 \u0c95\u0cc6\u0cb2\u0cb8\u0cb5\u0cbe\u0caf\u0ccd\u0ca4\u0cc1, \u0cae\u0ca8\u0cc6\u0caf\u0cbe\u0caf\u0ccd\u0ca4\u0cc1 \u0c85\u0c82\u0ca4 \u0c87\u0cb0\u0ccd\u0ca4\u0cc7\u0ca8\u0cc6. \u0c86\u0ca6\u0cb0\u0cc2 \u0cb9\u0cc7\u0c97\u0ccb \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cc1 \u0cb8\u0cc1\u0ca4\u0ccd\u0ca4\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cb5\u0cc6. \u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0 \u0ca8\u0cbe\u0ca8\u0cbe\u0c97\u0cbf\u0caf\u0cc7 \u0caf\u0cbe\u0cb5 \u0c97\u0cbe\u0cb8\u0cbf\u0caa\u0ccd\u200c\u0c97\u0cc2\u00a0\u0ca4\u0c97\u0cb2\u0cbe\u0c95\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0c86 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2.\u00a0", "* \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cac\u0cc6\u0cb8\u0ccd\u0c9f\u0ccd\u200c \u0cab\u0ccd\u0cb0\u0cc6\u0c82\u0ca1\u0ccd\u200c \u0c85\u0ca8\u0ccd\u0ca8\u0ccb\u0ca6\u0cbe\u0ca6\u0cb0\u0cc6?\u0ca8\u0ca8\u0ccd\u0ca8 \u0cac\u0cc6\u0cb8\u0ccd\u0c9f\u0ccd\u200c \u0cab\u0ccd\u0cb0\u0cc6\u0c82\u0ca1\u0ccd\u200c \u0ca6\u0cb0\u0ccd\u0cb6\u0ca8\u0ccd\u200c. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0cae\u0cc8\u0cb8\u0cc2\u0cb0\u0cb2\u0ccd\u0cb2\u0cc7 \u0cb9\u0cc1\u0c9f\u0ccd\u0c9f\u0cbf, \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc1. \u0ca8\u0cbe\u0ca8\u0cc1 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cbf \u0caf\u0cbe\u0cb0\u0cca\u0c82\u0ca6\u0cbf\u0c97\u0cc2 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c95\u0ccd\u0cb2\u0ccb\u0cb8\u0ccd\u200c \u0c86\u0c97\u0cbf \u0cab\u0ccd\u0cb0\u0cc6\u0c82\u0ca1\u0ccd\u200c\u0cb6\u0cbf\u0caa\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2. \u0ca6\u0cb0\u0ccd\u0cb6\u0ca8\u0ccd\u200c \u0c92\u0cb3\u0ccd\u0cb3\u0cc7 \u0cab\u0ccd\u0cb0\u0cc6\u0c82\u0ca1\u0ccd\u200c.\u00a0", "* \u0c95\u0cb2\u0cbe\u0cb5\u0cbf\u0ca8\u0cbe\u0c97\u0cbf \u0ca4\u0cc3\u0caa\u0ccd\u0ca4\u0cbf \u0c86\u0c97\u0cbf\u0cb2\u0ccd\u0cb2 \u0c85\u0c82\u0ca6\u0cbf\u0ca6\u0ccd\u0ca6\u0cc7\u0c95\u0cc6?\u0ca8\u0ca8\u0c97\u0cc6 \u0cac\u0cc7\u0c95\u0cbe\u0ca6 \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2 \u0c85\u0ca6\u0c95\u0ccd\u0c95\u0cc6, \u0ca8\u0ca8\u0c97\u0cc2 \u0c85\u0cae\u0cbf\u0ca4\u0cbe\u0cac\u0ccd\u200c \u0cac\u0c9a\u0ccd\u0c9a\u0ca8\u0ccd\u200c \u0c9c\u0ca4\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6, \u0cb0\u0cbe\u0cae\u0ccd\u200c\u0c97\u0cc6\u0cc2\u00e0\u0caa\u0cbe\u0cb2\u0ccd\u200c \u0cb5\u0cb0\u0ccd\u0cae, \u0caa\u0cc2\u0cb0\u0cbf \u0c9c\u0c97\u0ca8\u0ccd\u0ca8\u0cbe\u0ca5\u0ccd\u200c \u0cb9\u0cc0\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0c95\u0ccd\u0cb8\u0cb8\u0ccd\u200c\u0cab\u200c\u0cc1\u0cb2\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5\u0cbe\u0cb8\u0cc6 \u0c87\u0ca6\u0cc6. \u0ca8\u0cbe\u0ca8\u0cc1 \u0cae\u0ca8\u0cb8\u0ccd\u0cb8\u0cc1 \u0cae\u0cbe\u0ca1\u0cbf \u0c88 \u0cb9\u0cbf\u0c82\u0ca6\u0cc6 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc7\u0ca8\u0ccb? \u0c87\u0cb0\u0cb2\u0cbf, \u0c88\u0c97 \u0cac\u0cbf\u0c9c\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc7 \u0cae\u0cbe\u0ca4\u0cb2\u0ccd\u0cb2\u0cbf \u0cb9\u0cc7\u0cb3\u0ccd\u0cb3\u0ccb\u0ca6\u0cbe\u0ca6\u0cb0\u0cc6, \u0c86\u0ca6\u0cbf \u0c88\u0cb8\u0ccd\u200c \u0cac\u0ccd\u0caf\u0cbe\u0c95\u0ccd\u200c...", "\u0cac\u0cb0\u0cb9: \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0\u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9"], "title": "\u0c86\u0ca6\u0cbf \u0caa\u0cc1\u0cb0\u0cbe\u0ca3!"},
{"url": "https://www.udayavani.com/kannada/news/interviews/244824/55-75-cinema-is-my-life", "content": ["\u0c85\u0cb5\u0cb0\u0cc1 \u0cb9\u0cc1\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0cb9\u0cc1\u0ca3\u0cb8\u0cc2\u0cb0\u0cc1. \u0c86\u0ca1\u0cbf\u0ca6\u0ccd\u0ca6\u0cc1, \u0c93\u0ca6\u0cbf\u0ca6\u0ccd\u0ca6\u0cc1, \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc6\u0cb2\u0ccd\u0cb2\u0cbe \u0cae\u0cc8\u0cb8\u0cc2\u0cb0\u0cc1. \u0c92\u0c82\u0ca6\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cbf\u0c82\u0ca6 \u0c87\u0caa\u0ccd\u0caa\u0ca4\u0ccd\u0ca4\u0cc1 \u0cb5\u0cb0\u0ccd\u0cb7\u0ca6\u0cb5\u0cb0\u0cc6\u0c97\u0cc2 \u0cae\u0cc8\u0cb8\u0cc2\u0cb0\u0cb2\u0ccd\u0cb2\u0cc7 \u0c95\u0cbe\u0cb2 \u0c95\u0cb3\u0cc6\u0ca6\u0cb5\u0cb0\u0cc1. \u0cae\u0cc8\u0cb8\u0cc2\u0cb0\u0cbf\u0ca8 \u0cb6\u0cbe\u0cb0\u0ca6 \u0cb5\u0cbf\u0cb2\u0cbe\u0cb8 \u0c95\u0cbe\u0cb2\u0cc7\u0c9c\u0ccd\u200c\u0ca8\u0cb2\u0ccd\u0cb2\u0cbf \u0c93\u0ca6\u0cbf\u0ca6 \u0cac\u0cb3\u0cbf\u0c95, \u0c85\u0cb5\u0cb0\u0cbf\u0c97\u0cbe\u0c97\u0cbf\u0caf\u0cc7 \u0c85\u0cb5\u0cb0 \u0cb8\u0cb9\u0ccb\u0ca6\u0cb0 \u0c92\u0c82\u0ca6\u0cc1 \u0c85\u0c82\u0c97\u0ca1\u0cbf \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0c86\u0ca6\u0cb0\u0cc6, \u0c85\u0cb5\u0cb0 \u0cb8\u0ccb\u0ca6\u0cb0 \u0cae\u0cbe\u0cb5 (\u0ca4\u0cbe\u0caf\u0cbf \u0c85\u0ca3\u0ccd\u0ca3 ) \u0cb9\u0cc1\u0ca3\u0cb8\u0cc2\u0cb0\u0cc1 \u0c95\u0cc3\u0cb7\u0ccd\u0ca3\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0cb0\u0cc6\u0ca6\u0cb0\u0cc1.", "\u0cb8\u0ccb\u0ca6\u0cb0 \u0cae\u0cbe\u0cb5 \u0c95\u0cb0\u0cc6\u0ca6\u0cbe\u0c97 \u0c85\u0cb5\u0cb0\u0cc1 \u0c87\u0cb2\u0ccd\u0cb2 \u0c8e\u0ca8\u0ccd\u0ca8\u0cb2\u0cbf\u0cb2\u0ccd\u0cb2. \u0ca4\u0ca8\u0ccd\u0ca8 \u0c85\u0ca3\u0ccd\u0ca3\u0ca8 \u0cac\u0cb3\u0cbf \u0cac\u0c82\u0ca6\u0cc1, \"\u0cae\u0cbe\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0caa\u0cbe\u0cb0\u0ccd\u0c9f\u0ccd\u200c \u0cae\u0cbe\u0ca1\u0cbf \u0cac\u0c82\u0ca6\u0cc1 \u0cac\u0cbf\u0ca1\u0ccd\u0ca4\u0cc0\u0ca8\u0cbf' \u0c85\u0c82\u0ca4 \u0c95\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cc1 1962 \u0cb0\u0cb2\u0ccd\u0cb2\u0cbf \u0cb6\u0cc1\u0cb0\u0cc1\u0cb5\u0cbe\u0ca6 \"\u0cb5\u0cc0\u0cb0 \u0cb8\u0c82\u0c95\u0cb2\u0ccd\u0caa' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cac\u0ca3\u0ccd\u0ca3\u0ca6 \u0cb2\u0ccb\u0c95\u0c95\u0ccd\u0c95\u0cc6 \u0ca7\u0cc1\u0cae\u0cc1\u0c95\u0cbf\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0c85\u0cb5\u0cb0\u0cc1 \u0cac\u0cb0\u0ccb\u0cac\u0ccd\u0cac\u0cb0\u0cbf \u0c90\u0ca6\u0cc1 \u0ca6\u0cb6\u0c95\u0c97\u0cb3\u0cbf\u0c97\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0cb2 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cae\u0cbf\u0c82\u0ca6\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0ca6\u0cb0\u0cc6 \u0c85\u0ca6\u0cc6\u0cc2\u0c82\u0ca6\u0cc1 \u0cae\u0cc8\u0cb2\u0cbf\u0c97\u0cb2\u0ccd\u0cb2\u0cc1.", "\u0c85\u0c82\u0ca6\u0cb9\u0cbe\u0c97\u0cc6, \u0c85\u0cb5\u0cb0\u0cc1 \u0cac\u0cc7\u0cb0\u0cbe\u0cb0\u0cc2 \u0c85\u0cb2\u0ccd\u0cb2 \"\u0c95\u0cb0\u0cc1\u0ca8\u0cbe\u0ca1 \u0c95\u0cc1\u0cb3\u0ccd\u0cb3' \u0c8e\u0c82\u0ca6\u0cc7 \u0c95\u0cb0\u0cc6\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca8\u0c9f, \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0ca8\u0cbf\u0cb0\u0ccd\u0cae\u0cbe\u0caa\u0c95 \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c. \u0cb9\u0ccc\u0ca6\u0cc1, \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0c85\u0cb5\u0cb0 \u0cac\u0c97\u0ccd\u0c97\u0cc6 \u0c88\u0c97 \u0cb9\u0cc7\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc2 \u0c92\u0c82\u0ca6\u0cc1 \u0cac\u0cb2\u0cb5\u0cbe\u0ca6 \u0c95\u0cbe\u0cb0\u0ca3\u0cb5\u0cbf\u0ca6\u0cc6. \u0c85\u0cb5\u0cb0\u0cbf\u0c97\u0cc0\u0c97 \u0cb5\u0caf\u0cb8\u0ccd\u0cb8\u0cc1 75. \u0c88 \u0c8e\u0caa\u0ccd\u0caa\u0ca4\u0ccd\u0ca4\u0cc8\u0ca6\u0cc1 \u0cb5\u0cb8\u0c82\u0ca4\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cbf\u0cb0\u0cc1\u0cb5 \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c, \u0ca4\u0cae\u0ccd\u0cae \"\u0cac\u0ccd\u0cb2\u0cbe\u0c95\u0ccd\u200c \u0c85\u0c82\u0ca1\u0ccd\u200c \u0cb5\u0cc8\u0c9f\u0ccd\u200c' \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \"\u0cb0\u0cc2\u0caa\u0cbe\u0ca4\u0cbe\u0cb0' \u0c9c\u0cc6\u0cc2\u0ca4\u0cc6 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cbe\u0cb0\u0cc6.", "\u0c93\u0cb5\u0cb0\u0ccd\u200c \u0c9f\u0cc1 \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c ...\u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0c9c\u0cb0\u0ccd\u0ca8\u0cbf \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0ccd\u0ca6\u0cc1 1962\u0cb0\u0cb2\u0ccd\u0cb2\u0cbf. \u0ca8\u0ca8\u0ccd\u0ca8 \u0cb8\u0ccb\u0ca6\u0cb0 \u0cae\u0cbe\u0cb5 \u0cb9\u0cc1\u0ca3\u0cb8\u0cc2\u0cb0\u0cc1 \u0c95\u0cc3\u0cb7\u0ccd\u0ca3\u0cae\u0cc2\u0cb0\u0ccd\u0ca4\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cb5\u0cc0\u0cb0 \u0cb8\u0c82\u0c95\u0cb2\u0ccd\u0caa' \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0. \u0c85\u0ca6\u0cc1 1964 \u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0caf\u0ccd\u0ca4\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc2 \u0ca8\u0ca8\u0ccd\u0ca8 \u0cac\u0ca3\u0ccd\u0ca3\u0ca6 \u0cac\u0ca6\u0cc1\u0c95\u0cc1 \u0cb8\u0cbe\u0c97\u0cbf \u0cac\u0c82\u0ca6\u0cbf\u0ca6\u0cc6. \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0ca8\u0cbe\u0ca8\u0cc1 \u0cb9\u0cbf\u0c82\u0ca6\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cbf\u0cb2\u0ccd\u0cb2. \u0ca8\u0ccb\u0ca1 \u0ca8\u0ccb\u0ca1\u0cc1\u0ca4\u0ccd\u0ca4\u0cb2\u0cc7 75 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cbf\u0cac\u0cbf\u0c9f\u0ccd\u0c9f\u0cbf\u0cb5\u0cc6. \u0c88 \u0c8e\u0caa\u0ccd\u0caa\u0ca4\u0ccd\u0ca4\u0cc8\u0ca6\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c90\u0cb5\u0ca4\u0ccd\u0ca4\u0cc8\u0ca6\u0cc1 \u0cb5\u0cb0\u0ccd\u0cb7\u0c97\u0cb3 \u0c95\u0cbe\u0cb2 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac\u0cc1\u0ca6\u0cc7 \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb7\u0caf.", "\u0cb8\u0cbf\u0ca8\u0cbf\u0cae\u0cbe \u0ca8\u0ca8\u0ccd\u0ca8 \u0cac\u0ca6\u0cc1\u0c95\u0cc1 \u0c8e\u0c82\u0ca6\u0cc1 \u0ca8\u0c82\u0cac\u0cbf\u0ca6\u0cb5\u0ca8\u0cc1 \u0ca8\u0cbe\u0ca8\u0cc1. \u0cb9\u0cbe\u0c97\u0cbe\u0c97\u0cbf, \u0c95\u0cb3\u0cc6\u0ca6 \u0c90\u0ca6\u0cc1 \u0ca6\u0cb6\u0c95\u0c97\u0cb3\u0cbf\u0c82\u0ca6\u0cb2\u0cc2 \u0cb8\u0cbf\u0ca8\u0cbf\u0cae\u0cbe \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0caf\u0cb2\u0ccd\u0cb2\u0cc7 \u0ca8\u0cbf\u0cb0\u0ca4\u0ca8\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cb2\u0ccd\u0cb2, \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cb2\u0cc7 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c88 \u0cb8\u0cbf\u0ca8\u0cbf\u0cae\u0cbe \u0cac\u0ca6\u0cc1\u0c95\u0cbf\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cac\u0cb9\u0cb3\u0cb7\u0ccd\u0c9f\u0cc1 \u0c8f\u0cb3\u0cc1-\u0cac\u0cc0\u0cb3\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6, \u0ca8\u0ccb\u0cb5\u0cc1-\u0ca8\u0cb2\u0cbf\u0cb5\u0cc1 \u0c89\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6, \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0c95\u0ccd\u0cb8\u0cb8\u0ccd\u200c \u0cae\u0ca4\u0ccd\u0ca4\u0cc1 \u0cab\u0cc7\u0cb2\u0ccd\u0caf\u0cc2\u0cb0\u0ccd\u200c \u0ca8\u0ccb\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0caa\u0ccd\u0cb0\u0cc0\u0ca4\u0cbf \u0cb5\u0cbf\u0cb6\u0ccd\u0cb5\u0cbe\u0cb8 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0c82\u0ca4\u0cb9\u0cb5\u0ca8 \u0cb2\u0cc8\u0cab\u200c\u0cb2\u0ccd\u0cb2\u0cc2 \u0c97\u0cbe\u0cb3\u0cbf, \u0cac\u0cbf\u0cb0\u0cc1\u0c97\u0cbe\u0cb3\u0cbf, \u0cb8\u0cbf\u0ca1\u0cbf\u0cb2\u0cc1, \u0c97\u0cc1\u0ca1\u0cc1\u0c97\u0cc1, \u0cae\u0cbf\u0c82\u0c9a\u0cc1 \u0cac\u0c82\u0ca6\u0cbf\u0ca6\u0cc6.", "\u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c85\u0ca8\u0cc1\u0cad\u0cb5\u0cbf\u0cb8\u0cbf, \u0ca6\u0cbe\u0c9f\u0cbf \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6 \u0cae\u0ca4\u0ccd\u0ca4\u0cc1 \u0cac\u0ca6\u0cc1\u0c95\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbf\u0ca8\u0cbf\u0cae\u0cbe \u0cb8\u0cc1\u0cb2\u0cad\u0cb5\u0cbe\u0ca6 \u0cac\u0ca6\u0cc1\u0c95\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6 \u0c86\u0ca6\u0c82\u0ca4\u0cb9 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb7\u0ccd\u0c9f\u0c97\u0cb3\u0cbf\u0cb5\u0cc6. \u0caf\u0cbe\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0c95\u0cc2\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0ccb\u0c97\u0cc1 \u0c85\u0ca8\u0ccd\u0ca8\u0ccb\u0ca6\u0cbf\u0cb2\u0ccd\u0cb2. \u0cac\u0ca6\u0cb2\u0cbe\u0c97\u0cbf \u0c86 \u0cb0\u0c82\u0c97\u0c95\u0ccd\u0c95\u0cc6 \u0caf\u0cbe\u0c95\u0cc6 \u0cb9\u0ccb\u0c97\u0ccd\u0ca4\u0cbf\u00e0\u0caf\u0cbe \u0c85\u0ca8\u0ccd\u0ca8\u0cc1\u0cb5\u0cb5\u0cb0\u0cc7 \u0cb9\u0cc6\u0c9a\u0ccd\u0c9a\u0cc1. \u0c85\u0c82\u0ca4\u0cb9 \u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 55 \u0cb5\u0cb0\u0ccd\u0cb7 \u0caa\u0cc2\u0cb0\u0cc8\u0cb8\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac\u0cc1\u0ca6\u0cc7 \u0c96\u0cc1\u0cb7\u0cbf\u0caf \u0cb5\u0cbf\u0cb7\u0caf ...\u00a0\u0ca8\u0cbe\u0ca8\u0cc1 1962 \u0cb0\u0cb2\u0ccd\u0cb2\u0cbf \"\u0cb5\u0cc0\u0cb0 \u0cb8\u0c82\u0c95\u0cb2\u0ccd\u0caa' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cb7\u0ccd\u0c9f\u0cc7, \u0c86\u0cae\u0cc7\u0cb2\u0cc6 \u0cb9\u0cbf\u0c82\u0ca6\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cb2\u0cbf\u0cb2\u0ccd\u0cb2.", "\u0cb8\u0cbe\u0cb2\u0cc1 \u0cb8\u0cbe\u0cb2\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0cbf \u0cac\u0c82\u0ca6\u0cb5\u0cc1. 1965 \u0cb0\u0cb2\u0ccd\u0cb2\u0cbf \u0ca8\u0cbe\u0ca8\u0cc7 \"\u0cae\u0cae\u0ca4\u0cc6\u0caf \u0cac\u0c82\u0ca7\u0ca8' \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cc6. \u0c86\u0c97 \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 55 \u0cb8\u0cbe\u0cb5\u0cbf\u0cb0 \u0cb0\u0cc2\u0caa\u0cbe\u0caf\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0ca4\u0c82\u0ca6\u0cc6 \u0cb0\u0ca4\u0ccd\u0ca8\u0cae\u0caf\u0ccd\u0caf\u0cb0\u0ccd\u200c \u0c9a\u0cbf\u0ca4\u0ccd\u0cb0\u0ca6 \u0cb9\u0c82\u0c9a\u0cbf\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0cc7, \u0ca8\u0cbe\u0ca8\u0cc1 \u0ca1\u0cbe. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cb8\u0cc1\u0cae\u0cbe\u0cb0\u0cc1 45 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc6. \u0c85\u0ca6\u0cbe\u0c97\u0cb2\u0cc7, \u0cb0\u0cbe\u0c9c\u0ccd\u200c \u0cae\u0ca4\u0ccd\u0ca4\u0cc1 \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0c9c\u0ccb\u0ca1\u0cbf \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cc7 \u0c9f\u0cc8\u0cae\u0cb2\u0ccd\u0cb2\u0cbf \u0ca8\u0ca8\u0c97\u0cc6\u0cc2\u0c82\u0ca6\u0cc1 \u0c85\u0ca6\u0cc3\u0cb7\u0ccd\u0c9f \u0cb9\u0cca\u0ca1\u0cc0\u0ca4\u0cc1.", "\u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0ca1\u0cc7\u0c9f\u0ccd\u0cb8\u0ccd\u200c \u0cb8\u0cbf\u0c97\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \"\u0cae\u0cc7\u0caf\u0cb0\u0ccd\u200c \u0cae\u0cc1\u0ca4\u0ccd\u0ca4\u0ca3\u0ccd\u0ca3' \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cbf\u0ca6\u0cc6. \u0cb0\u0cbe\u0c9c\u0ccd\u200c \u0cb9\u0cbe\u0c97\u0cc2 \u0cad\u0cbe\u0cb0\u0ca4\u0cbf \u0ca8\u0cbe\u0caf\u0c95,\u00a0\u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0cbf\u0ca6\u0ccd\u0ca7\u0cb2\u0cbf\u0c82\u0c97\u0caf\u0ccd\u0caf\u0ca8\u0cbf\u0c97\u0cc2 \u0c85\u0ca6\u0cc1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0. \u0c86\u0c97 \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0cc1\u0cae\u0cbe\u0cb0\u0cc1 \u0c92\u0c82\u0ca6\u0cc1\u0cb5\u0cb0\u0cc6 \u0c8e\u0cb0\u0ca1\u0cc1 \u0cb2\u0c95\u0ccd\u0cb7 \u0cb0\u0cc2. \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc6. \"\u0cb2\u0c97\u0ccd\u0ca8 \u0caa\u0ca4\u0ccd\u0cb0\u0cbf\u0c95\u0cc6' \u0c9a\u0cbf\u0ca4\u0ccd\u0cb0 \u0ca8\u0ca1\u0cc6\u0caf\u0cc1\u0cb5\u0cbe\u0c97, \u0cb8\u0cbf\u0ca6\u0ccd\u0ca6\u0cb2\u0cbf\u0c82\u0c97\u0caf\u0ccd\u0caf \u0c85\u0cb5\u0cb0\u0cbf\u0c97\u0cc6 \u0c92\u0c82\u0ca6\u0cc1 \u0cb0\u0cc1\u0caa\u0cbe\u0caf\u0cbf \u0c85\u0ca1\u0ccd\u0cb5\u0cbe\u0ca8\u0ccd\u0cb8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1, \u0ca8\u0cc0\u0ca8\u0cc1 \u0ca8\u0ca8\u0ccd\u0ca8 \u0cae\u0cc1\u0c82\u0ca6\u0cbf\u0ca8 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c85\u0c82\u0ca6\u0cbf\u0ca6\u0ccd\u0ca6\u0cc6. \u0c86 \u0c9a\u0cbf\u0ca4\u0ccd\u0cb0 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0caf\u0ccd\u0ca4\u0cc1.", "\u0ca8\u0ca8\u0ccd\u0ca8 \u0c97\u0ccb\u0cb2\u0ccd\u0ca1\u0ca8\u0ccd\u200c \u0c8e\u0cb0\u0cbe \u0c85\u0ca6\u0cc1\u0c86\u0cae\u0cc7\u0cb2\u0cc6 \u0c86\u0c97\u0cbf\u0ca6\u0ccd\u0ca6\u0cc6\u0cb2\u0ccd\u0cb2\u0cb5\u0cc2 \u0caa\u0cb5\u0cbe\u0ca1. \u0ca8\u0cbe\u0ca8\u0cc1 \u0c92\u0c82\u0ca6\u0cc6\u0cc2\u0c82\u0ca6\u0cc7 \u0c95\u0cc1\u0cb3\u0ccd\u0cb3 \u0cb8\u0cc0\u0cb0\u0cbf\u0cb8\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cc6. \"\u0c95\u0cc1\u0cb3\u0ccd\u0cb3 \u0c8f\u0c9c\u0cc6\u0c82\u0c9f\u0ccd\u200c000', \"\u0c95\u0ccc\u0cac\u0cbe\u0caf\u0ccd\u200c \u0c95\u0cc1\u0cb3\u0ccd\u0cb3', \"\u0c95\u0cb3\u0ccd\u0cb3 \u0c95\u0cc1\u0cb3\u0ccd\u0cb3', \"\u0c95\u0cc1\u0cb3\u0ccd\u0cb3 \u0c95\u0cc1\u0cb3\u0ccd\u0cb3\u0cbf', \"\u0caa\u0ccd\u0cb0\u0c9a\u0c82\u0ca1 \u0c95\u0cc1\u0cb3\u0ccd\u0cb3' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc2\u0ca1\u0cbf\u0cac\u0c82\u0ca6\u0cb5\u0cc1. 1982\u0cb0\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cae\u0ca1\u0ccd\u0cb0\u0cbe\u0cb8\u0ccd\u200c\u0c97\u0cc6 \u0cb9\u0ccb\u0ca6\u0cc6. \u0c86\u0c97 \u0ca8\u0ca8\u0ccd\u0ca8 \u0cac\u0cc6\u0ca8\u0ccd\u0ca8\u0cc1 \u0ca4\u0c9f\u0ccd\u0c9f\u0cbf, \u0cac\u0ca8\u0ccd\u0ca8\u0cbf \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0ca8\u0cbe\u0ca8\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0cae\u0ca4 \u0c95\u0cbe\u0cb2\u0ccd\u200c\u0cb6\u0cc0\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0c86\u0cb9\u0ccd\u0cb5\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c. \u0c85\u0cb5\u0cb0 \u0c9c\u0ca4\u0cc6 \u0ca8\u0cbe\u0ca8\u0cc1 \u0c8e\u0cb0\u0ca1\u0cc1 \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0 \u0cb9\u0cbe\u0c97\u0cc1 \u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \"\u0c97\u0c82\u0c97\u0ccd\u0cb5\u0cbe' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc6.", "\u0cb9\u0cbf\u0c82\u0ca6\u0cbf\u0caf\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6 \"\u0c97\u0c82\u0c97\u0ccd\u0cb5\u0cbe' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c, \u0cb6\u0cac\u0cbe\u0ca8\u0cbe \u0c86\u0c9c\u0ccd\u0cae\u0cbf, \u0c85\u0cae\u0cb0\u0cc0\u0cb6\u0ccd\u200c\u0caa\u0cc1\u0cb0\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cb0\u0cc1 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc1. 1982 \u0cb0\u0cbf\u0c82\u0ca6 1990 \u0cb0\u0cb5\u0cb0\u0cc6\u0c97\u0cc6 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0c9c\u0cc0\u0cb5\u0ca8 \u0c85\u0ca4\u0ccd\u0caf\u0c82\u0ca4 \u0cac\u0cbf\u0c9c\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u00a0\u0c8e\u0c82\u0c9f\u0cc1 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 25 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cbe\u0c97\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0c86 \u0c8e\u0c82\u0c9f\u0cc1 \u0cb5\u0cb0\u0ccd\u0cb7\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0c9c\u0cb5\u0cbe\u0c97\u0cbf\u0caf\u0cc2 \"\u0c97\u0ccb\u0cb2\u0ccd\u0ca1\u0ca8\u0ccd\u200c \u0c8e\u0cb0\u0cbe' \u0c85\u0c82\u0ca4\u0ca8\u0ccd\u0ca8\u0cac\u0cb9\u0cc1\u0ca6\u0cc1.\u0c86 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc6\u0cb2\u0ccd\u0cb2\u0cb5\u0cc2 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1.", "\u0cb6\u0cc7\u0cb0\u0ccd\u200c \u0cb9\u0ccb\u0cb2\u0ccd\u0ca1\u0cb0\u0ccd \u0c86\u0cab\u0ccd \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0c9a\u0cbf\u0ca4\u0ccd\u0cb01990 \u0ca6\u0cc1\u0cb0\u0cbe\u0ca6\u0cc3\u0cb7\u0ccd\u0c9f \u0c92\u0ca6\u0c97\u0cbf\u0cac\u0c82\u0ca4\u0cc1. \"\u0c86\u0cab\u0ccd\u0cb0\u0cbf\u0c95\u0cbe\u0ca6\u0cb2\u0ccd\u0cb2\u0cbf \u0cb6\u0cc0\u0cb2' \u0c8e\u0c82\u0cac \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cc6. \u0c85\u0cb2\u0ccd\u0cb2\u0cbf \u0cb9\u0cca\u0ca1\u0cc6\u0ca4 \u0ca4\u0cbf\u0c82\u0ca6\u0cb5\u0ca8\u0cc1, \"\u0c86\u0caa\u0ccd\u0ca4\u0cae\u0cbf\u0ca4\u0ccd\u0cb0' \u0cac\u0cb0\u0ccb\u0cb5\u0cb0\u0cc6\u0c97\u0cc6 \u0c95\u0cb7\u0ccd\u0c9f \u0c85\u0ca8\u0cc1\u0cad\u0cb5\u0cbf\u0cb8\u0cac\u0cc7\u0c95\u0cbe\u0caf\u0cbf\u0ca4\u0cc1. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0ccb\u0cb2\u0cc1-\u0c97\u0cc6\u0cb2\u0cc1\u0cb5\u0cc1 \u0c95\u0cbe\u0cae\u0ca8\u0ccd\u200c. \u0ca8\u0cbe\u0ca8\u0cc1 \u0c97\u0cc6\u0cb2\u0cc1\u0cb5\u0cc1 \u0ca8\u0ccb\u0ca1\u0cbf, \u0ca8\u0ccb\u0ca1\u0cbf, \u0c86 \u0c97\u0cc6\u0cb2\u0cc1\u0cb5\u0cb2\u0ccd\u0cb2\u0cbf\u0ca6\u0ccd\u0ca6 \u0ca8\u0ca8\u0c97\u0cc6 \u0c86 \u0c85\u0cb7\u0ccd\u0c9f\u0cc1 \u0cb5\u0cb0\u0ccd\u0cb7\u0c97\u0cb3\u0cc1 \u0c97\u0cc6\u0cb2\u0cc1\u0cb5\u0cc1 \u0cb8\u0cbf\u0c97\u0ccb\u0ca6\u0cc7 \u0c95\u0cb7\u0ccd\u0c9f\u0cb5\u0cbe\u0caf\u0ccd\u0ca4\u0cc1. \u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe \u0c97\u0cc6\u0cb2\u0cc1\u0cb5\u0cc1 \u0c95\u0cc6\u0cc2\u0ca1\u0ca6\u0cc7 \u0c87\u0ca6\u0ccd\u0ca6\u0cbe\u0c97, \"\u0c86\u0caa\u0ccd\u0cb0\u0cae\u0cbf\u0ca4\u0ccd\u0cb0' \u0ca8\u0ca8\u0c97\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb2\u0cc8\u0cab\u0ccd \u0c95\u0cc6\u0cc2\u0ca1\u0ccd\u0ca4\u0cc1.", "\u0ca8\u0ca8\u0ccd\u0ca8 \u0cb2\u0cc8\u0cab\u200c\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0c8e\u0c82\u0ca6\u0cbf\u0c97\u0cc2 \u0cae\u0cb0\u0cc6\u0caf\u0ccb\u0ca6\u0cbf\u0cb2\u0ccd\u0cb2. \u0c85\u0ca6\u0cc1 \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0, \u0ca1\u0cbe.\u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c, \u0cb0\u0c9c\u0ca8\u0cbf\u0c95\u0cbe\u0c82\u0ca4\u0ccd\u200c, \u0cb6\u0c82\u0c95\u0cb0\u0ccd\u200c\u0ca8\u0cbe\u0c97\u0ccd\u200c \u0cae\u0ca4\u0ccd\u0ca4\u0cc1 \u0c85\u0c82\u0cac\u0cb0\u0cc0\u0cb7\u0ccd\u200c. \u0c87\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf \u0c9c\u0cb0\u0ccd\u0ca8\u0cbf\u0caf\u0cb2\u0ccd\u0cb2\u0cbf \u0c9c\u0cc6\u0cc2\u0ca4\u0cc6\u0caf\u0cbe\u0ca6\u0cb5\u0cb0\u0cc1. \u0c8e\u0cb2\u0ccd\u0cb0\u0cc2 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca4 \u0c95\u0cbe\u0cb2\u0ccd\u200c\u0cb6\u0cc0\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0cac\u0cc6\u0ca8\u0ccd\u0ca8\u0cc1\u0ca4\u0c9f\u0ccd\u0c9f\u0cbf\u0ca6\u0cb5\u0cb0\u0cc1. \u0c85\u0cb5\u0cb0\u0cbf\u0cb2\u0ccd\u0cb2 \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc6, \u0c88 \u0c95\u0cc1\u0cb3\u0ccd\u0cb3 \u0c87\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cb0\u0cc2 \u0cb6\u0cc7\u0cb0\u0ccd\u200c \u0cb9\u0ccb\u0cb2\u0ccd\u0ca1\u0cb0\u0ccd \u0c86\u0cab\u0ccd \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0c9a\u0cbf\u0ca4\u0ccd\u0cb0. \u0c85\u0cb5\u0cc6\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0cbe\u0ca8\u0cc1 \u0c9a\u0cbf\u0cb0\u0c8b\u0ca3\u0cbf.\u00a0", "\u0cb8\u0cc2\u0c9f\u0ccd\u200c\u0c95\u0cc7\u0cb8\u0ccd\u200c \u0ca8\u0ccb\u0ca1\u0cbf \u0c95\u0ca5\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1\u0cb5\u0cbf\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0ca8\u0ca8\u0ccd\u0ca8 \u0ca7\u0cc8\u0cb0\u0ccd\u0caf \u0cb8\u0ca3\u0ccd\u0ca3\u0ca6\u0ccd\u0ca6\u0cc7\u0ca8\u0cb2\u0ccd\u0cb2. \u0c92\u0cae\u0ccd\u0cae\u0cc6 \u0cae\u0ca1\u0ccd\u0cb0\u0cbe\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c8e\u0c82\u0c9c\u0cbf\u0c86\u0cb0\u0ccd\u200c \u0c85\u0cb5\u0cb0 \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0ccd\u0ca6\u0cc6. \u0c85\u0ca6\u0cc1 \u0cb8\u0cbf\u0c82\u0c97\u0cbe\u0caa\u0cc1\u0cb0\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c95\u0ca8\u0ccd\u0ca8\u0ca1\u0ca6\u0cb5\u0cb0\u0cc1 \u0ca8\u0cbe\u0cb5\u0cc7\u0c95\u0cc6 \u0cb5\u0cbf\u0ca6\u0cc7\u0cb6\u0ca6\u0cb2\u0ccd\u0cb2\u0cc2 \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c85\u0c82\u0ca4 \u0caf\u0ccb\u0c9a\u0cbf\u0cb8\u0cbf\u0ca6\u0cc6. \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c90\u0ca1\u0cbf\u0caf\u0cbe\u0cb5\u0ca8\u0ccd\u0ca8\u0cc1 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0ca4\u0c82\u0ca6\u0cc6 \u0cb5\u0cc0\u0cb0\u0cb8\u0ccd\u0cb5\u0cbe\u0cae\u0cbf \u0cac\u0cb3\u0cbf \u0cb9\u0cc7\u0cb3\u0cbf\u0ca6\u0cc6. \u0c86\u0c97, \u0c85\u0cb5\u0cb0\u0cc1, \u0ca8\u0ca1\u0cc0, \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0ca8\u0cbf\u0cae\u0ccd\u0cae \u0c9c\u0cc6\u0cc2\u0ca4\u0cc6 \u0ca8\u0cbe\u0ca8\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0c82\u0ca4 \u0cb8\u0cbe\u0ca5\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc1.", "\u0cb2\u0cca\u0c95\u0cc7\u0cb7\u0ca8\u0ccd\u200c \u0ca8\u0ccb\u0ca1\u0ccb\u0c95\u0cc6 \u00a0\u0cac\u0ccd\u0caf\u0cbe\u0c82\u0c95\u0cbe\u0c95\u0ccd\u200c, \u0c9f\u0ccb\u0c95\u0cbf\u0caf\u0ccb, \u0c9c\u0caa\u0cbe\u0ca8\u0ccd\u200c, \u0cae\u0cb2\u0cc7\u0cb7\u0cbf\u0caf\u0cbe, \u0cb8\u0cbf\u0c82\u0c97\u0cbe\u0caa\u0cc1\u0cb0\u0ccd\u200c\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0c95\u0cc6\u0cc2\u0ca8\u0cc6\u0c97\u0cc6 \"\u0cb8\u0cbf\u0c82\u0c97\u0cbe\u0caa\u0cc1\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb0\u0cbe\u0c9c\u0cbe\u0c95\u0cc1\u0cb3\u0ccd\u0cb3' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0cb5\u0cbf. \u0c86\u0c97 \u0c9c\u0ca4\u0cc6\u0c97\u0cc6 \u0cb5\u0cbf\u0cb7\u0ccd\u0ca3\u0cc1 \u0c87\u0ca6\u0ccd\u0ca6\u0cb0\u0cc1. \u0c85\u0ca6\u0cbe\u0c97\u0cb2\u0cc7 \u0cb5\u0cbf\u0cb7\u0ccd\u0ca3\u0cc1 \u0c9c\u0ca4\u0cc6 \u0ca8\u0cbe\u0ca8\u0cc1 \"\u0c95\u0cb3\u0ccd\u0cb3 \u0c95\u0cc1\u0cb3\u0ccd\u0cb3', \"\u0c95\u0cbf\u0c9f\u0ccd\u0c9f\u0cc1 \u0caa\u0cc1\u0c9f\u0ccd\u0c9f\u0cc1' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c86\u0c97 \u0cae\u0cca\u0ca6\u0cb2\u0cc1 \u0c9f\u0cc8\u0c9f\u0cb2\u0ccd\u200c \u0c87\u0c9f\u0ccd\u0c9f\u0cc1 \u0c86\u0cae\u0cc7\u0cb2\u0cc6 \u0c95\u0ca5\u0cc6 \u0cae\u0cbe\u0ca1\u0cbf \u0ca4\u0cc6\u0c97\u0cc6\u0ca6 \u0c9a\u0cbf\u0ca4\u0ccd\u0cb0 \"\u0cb8\u0cbf\u0c82\u0c97\u0cbe\u0caa\u0cc1\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb0\u0cbe\u0c9c\u0cbe\u0c95\u0cc1\u0cb3\u0ccd\u0cb3'. \u0cb2\u0cca\u0c95\u0cc7\u0cb7\u0ca8\u0ccd\u200c \u0ca8\u0ccb\u0ca1\u0cbf \u0cae\u0cbe\u0ca1\u0cbf\u0ca6 \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cb9 \u0c95\u0ca5\u0cc6 \u0cae\u0cbe\u0ca1\u0cbf\u0ca6\u0ccd\u0cb5\u0cbf.", "\u0c85\u0cb2\u0ccd\u0cb2\u0cca\u0c82\u0ca6\u0cc1 \u0caa\u0cac\u0ccd\u200c \u0ca8\u0ccb\u0ca1\u0cbf, \u0caa\u0cac\u0ccd\u200c \u0cb8\u0cc0\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0cb5\u0cbf, \u0ca6\u0cc6\u0cc2\u0ca1\u0ccd\u0ca1 \u0cac\u0cbf\u0cb2\u0ccd\u0ca1\u0cbf\u0c82\u0c97\u0ccd\u200c \u0ca8\u0ccb\u0ca1\u0cbf, \u0c85\u0cb2\u0ccd\u0cb2\u0cca\u0c82\u0ca6\u0cc1 \u0cab\u0cc8\u0c9f\u0ccd\u200c \u0cb8\u0cc0\u0ca8\u0ccd\u200c \u0c87\u0c9f\u0ccd\u0cb5\u0cbf. \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb5\u0cc2 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0ca6 \u0c95\u0ca5\u0cc6 \u0c85\u0ca6\u0cc1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0caf\u0ccd\u0ca4\u0cc1. \u0ca4\u0cae\u0cbf\u0cb3\u0cc1, \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf\u0c97\u0cc2 \u0ca1\u0cac\u0ccd\u200c \u0c86\u0caf\u0ccd\u0ca4\u0cc1. \u0c87\u0ca8\u0ccd\u0ca8\u0cc1, \u0c95\u0cc1\u0cb3\u0ccd\u0cb3 \u0cb8\u0cc0\u0cb0\u0cbf\u0cb8\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0cc2 \u0cac\u0c82\u0ca6\u0cb5\u0cc1. \"\u0c95\u0cc1\u0cb3\u0ccd\u0cb3 \u0c8f\u0c9c\u0cc6\u0c82\u0c9f\u0ccd\u200c 000' \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0c95\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf \u0c86\u0c97\u0cbf\u0ca6\u0ccd\u0ca6\u0cc1, \u0c92\u0cac\u0ccd\u0cac \u0cae\u0cc6\u0ca1\u0cbf\u0c95\u0cb2\u0ccd\u200c \u0cb0\u0cc6\u0caa\u0ccd\u200c! \u0c85\u0cb5\u0ca8 \u0c95\u0cc8\u0caf\u0cb2\u0ccd\u0cb2\u0cca\u0c82\u0ca6\u0cc1 \u0cb8\u0cc2\u0c9f\u0ccd\u200c\u0c95\u0cc7\u0cb8\u0ccd\u200c \u0cb9\u0cbf\u0ca1\u0cbf\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6.", "\u0c85\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf, \u0cac\u0cbe\u0c82\u0ca1\u0ccd\u200c \u0cb8\u0cbf\u0ca8\u0cbf\u0cae\u0cbe \u0caf\u0cbe\u0c95\u0cc6 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1, \u0c86 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0cb5\u0cbf. \u0ca8\u0cbe\u0ca8\u0cc1 \u0caa\u0cb0\u0ccd\u0cb8\u0ca8\u0cbe\u0cb2\u0cbf\u0c9f\u0cbf \u0c87\u0cb2\u0ccd\u0cb2 \u0cb8\u0cca\u0ca8\u0ccd\u0ca8\u0cc6, \u0cac\u0cc1\u0ca6\u0ccd\u0ca7\u0cbf \u0c87\u0cb2\u0ccd\u0cb2 \u0cb8\u0cca\u0ca8\u0ccd\u0ca8\u0cc6. \u0cb9\u0cc8\u0c9f\u0ccd\u200c \u0c87\u0cb2\u0ccd\u0cb2 \u0cb8\u0cca\u0ca8\u0ccd\u0ca8\u0cc6. \u0cb9\u0cbe\u0c97\u0cbe\u0c97\u0cbf \"\u0c95\u0cc1\u0cb3\u0ccd\u0cb3 \u0c8f\u0c9c\u0cc6\u0c82\u0c9f\u0ccd\u200c 000' \u0c85\u0c82\u0ca4 \u0c9f\u0cc8\u0c9f\u0cb2\u0ccd\u200c \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cbe\u0c95\u0cbf\u0ca6 \u0cb9\u0ca3 \u0c92\u0c82\u0ca6\u0cc7 \u0cb5\u0cbe\u0cb0\u0ca6\u0cb2\u0ccd\u0cb2\u0cbf \u0cac\u0c82\u0ca4\u0cc1. \u0c85\u0ca6\u0cb0\u0cb2\u0ccd\u0cb2\u0cbf, \u0cb0\u0cbe\u0c9c\u0ca3\u0ccd\u0ca3\u0cb0 \u0cab\u0ccb\u0c9f\u0ccb \u0cac\u0cb3\u0cb8\u0cbf\u0ca6\u0ccd\u0ca6\u0cc6. \"\u0c97\u0cc1\u0cb0\u0cc1 \u0ca8\u0cbf\u0ca8\u0ccd\u0ca8 \u0cae\u0cc7\u0cb2\u0cc6 \u0cad\u0c95\u0ccd\u0ca4\u0cbf \u0ca8\u0ca8\u0c97\u0cc6 \u0c95\u0cc6\u0cc2\u0ca1\u0cc1 \u0cb6\u0c95\u0ccd\u0ca4\u0cbf' \u0c8e\u0c82\u0cac \u0ca1\u0cc8\u0cb2\u0cbe\u0c97\u0ccd\u200c \u0cae\u0cc2\u0cb2\u0c95 \u0c86 \u0c95\u0cc1\u0cb3\u0ccd\u0cb3 \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb2\u0ca8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb8\u0ca6\u0cc6\u0cac\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6.", "\u0caf\u0cb6\u0cb8\u0ccd\u0cb8\u0cc1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cac\u0cbf\u0c9f\u0ccd\u0c9f\u0ca6\u0ccd\u0ca6\u0cc1\u0ca8\u0ca8\u0c97\u0cc6 \"\u0c86\u0caa\u0ccd\u0ca4\u0cae\u0cbf\u0ca4\u0ccd\u0cb0' \u0ca6\u0cc6\u0cc2\u0ca1\u0ccd\u0ca1 \u0cb8\u0c95\u0ccd\u0cb8\u0cb8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0caf\u0cbe\u0cb5\u0ca4\u0ccd\u0ca4\u0cc2 \u0c85\u0ca8\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c87\u0ca6\u0cc1 \u0ca6\u0cc6\u0cc2\u0ca1\u0ccd\u0ca1\u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb8\u0c95\u0ccd\u0cb8\u0cb8\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0cb8\u0c95\u0ccd\u0cb8\u0cb8\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0cb8\u0ccc\u0c82\u0ca6\u0cb0\u0ccd\u0caf\u0c97\u0cc6 \u0cae\u0cbe\u0ca4\u0ccd\u0cb0 \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0c95\u0cc6 \u0ca7\u0cc8\u0cb0\u0ccd\u0caf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc1. \u0cae\u0cbe\u0cae \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cac\u0cc7\u0ca1\u0cbf, \u0c88 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0cc6. \u0c95\u0ccd\u0cb2\u0cc8\u0cae\u0ccd\u0caf\u0cbe\u0c95\u0ccd\u0cb8\u0ccd\u200c \u0c92\u0c82\u0ca6\u0cc7 \u0cb8\u0cbe\u0c95\u0cc1 \u0c85\u0c82\u0ca6\u0cbf\u0ca6\u0ccd\u0ca6\u0cb3\u0cc1. \u0c85\u0ca6\u0cc1 \u0ca8\u0cbf\u0c9c\u0cb5\u0cbe\u0caf\u0ccd\u0ca4\u0cc1. \u0c92\u0c82\u0ca6\u0cc1 \u0cae\u0cbe\u0ca4\u0c82\u0ca4\u0cc2 \u0ca8\u0cbf\u0c9c, \u0caf\u0cbe\u0cb5 \u0ca8\u0cbf\u0cb0\u0ccd\u0cae\u0cbe\u0caa\u0c95\u0ca8\u0cbf\u0c97\u0cc2 \u0ca4\u0ca8\u0ccd\u0ca8 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0ccd\u0cb2.", "\u0cae\u0cbe\u0ca1\u0ccd\u0ca4\u0cbe\u0ca8\u0cc6 \u0c85\u0cb7\u0ccd\u0c9f\u0cc7. \u0caf\u0cb6\u0cb8\u0ccd\u0cb8\u0cc1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cac\u0cbf\u0c9f\u0ccd\u0c9f\u0ca6\u0ccd\u0ca6\u0cc1. \u0ca8\u0cbe\u0ca8\u0cc1 \u0cae\u0cca\u0ca6\u0cb2 \u0cb8\u0cb2 \"\u0ca8\u0cc0 \u0cac\u0cb0\u0cc6\u0ca6 \u0c95\u0cbe\u0ca6\u0c82\u0cac\u0cb0\u0cbf' \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c86\u0ca1\u0cc1\u0ca4\u0ccd\u0ca4\u0cb2\u0cc7 \u0ca4\u0cc6\u0c97\u0cc6\u0ca6\u0cc6. \u0cae\u0cca\u0ca6\u0cb2 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cac\u0cc7\u0cb0\u0cc6 \u0cb9\u0cc7\u0c97\u0cc6 \u0c87\u0cb0\u0cc1\u0ca4\u0ccd\u0ca4\u0cc6 \u0cb9\u0cc7\u0cb3\u0cbf? \u0c86\u0ca6\u0cb0\u0cc6, \u0c85\u0ca6\u0cc1 \u0cb8\u0cc2\u0caa\u0cb0\u0ccd\u200c \u0ca1\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0caf\u0ccd\u0ca4\u0cc1. \u0ca8\u0cbe\u0ca8\u0cc7 \u0ca8\u0c82\u0cac\u0cb2\u0cbe\u0c97\u0cb2\u0cbf\u0cb2\u0ccd\u0cb2. 21 \u0cb2\u0c95\u0ccd\u0cb7 \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc6. 60 \u0cb2\u0c95\u0ccd\u0cb7 \u0cb0\u0cc2. \u0cac\u0c82\u0ca4\u0cc1. \u0c86 \u0c9a\u0cbf\u0ca4\u0ccd\u0cb0\u0ca6 \u0cac\u0cb3\u0cbf\u0c95 \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0caf\u0cbe\u0cb0\u0cc2 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0cb9\u0cbf\u0ca1\u0cbf\u0caf\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2, \u0caf\u0cbe\u0cb0\u0cc2 \u0ca8\u0ca8\u0c97\u0cc6 \u0ca1\u0cc8\u0cb0\u0cc6\u0c95\u0ccd\u0cb7\u0ca8\u0ccd\u200c \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0ccb\u0ca6\u0cc1 \u0cac\u0cc7\u0ca1 \u0c85\u0c82\u0ca4 \u0ca7\u0cbf\u0cae\u0cbe\u0c95\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc6.", "\u0c85\u0ca6\u0cc7 \u0cb5\u0cc7\u0cb3\u0cc6, \u0c9c\u0caf\u0caa\u0ccd\u0cb0\u0ca6 \u0ca8\u0ca8\u0c97\u0cc6 \u0c95\u0cbe\u0cb2\u0ccd\u200c \u0cae\u0cbe\u0ca1\u0cbf, \u0c92\u0c82\u0ca6\u0cc1 \u0c90\u0ca1\u0cbf\u0caf\u0cbe \u0c95\u0cc6\u0cc2\u0c9f\u0ccd\u0c9f\u0cb0\u0cc1. \"\u0cb6\u0cb0\u0cbe\u0cac\u0cbf' \u0c9a\u0cbf\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6. \u0ca8\u0cbe\u0ca8\u0cc1 \u0cae\u0cbe\u0ca1\u0ccd\u0ca4\u0cc0\u0ca8\u0cbf, \u0ca8\u0cc0\u0cb5\u0cc1 \u0cb0\u0cc8\u0c9f\u0ccd\u0cb8\u0ccd\u200c \u0ca4\u0c97\u0cc6\u0cc2\u0cb3\u0ccd\u0cb3\u0cbf \u0c85\u0c82\u0ca6\u0ccd\u0cb0\u0cc1. \u0ca8\u0ca8\u0c97\u0cc2 \u0c92\u0cb3\u0ccd\u0cb3\u0cc7 \u0c9a\u0cbe\u0ca8\u0ccd\u0cb8\u0ccd\u200c \u0c85\u0ca8\u0cbf\u0cb8\u0ccd\u0ca4\u0cc1. \u0c9c\u0caf\u0caa\u0ccd\u0cb0\u0ca6 \u0ca8\u0cbe\u0caf\u0c95\u0cbf, \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0ca8\u0cbe\u0caf\u0c95 \u0cb8\u0c96\u0ca4\u0ccd\u200c \u0c86\u0c97\u0cbf\u0cb0\u0cc1\u0ca4\u0ccd\u0ca4\u0cc6 \u0c85\u0c82\u0ca4 63 \u0cb8\u0cbe\u0cb5\u0cbf\u0cb0 \u0cb0\u0cc2\u0caa\u0cbe\u0caf\u0cbf \u0c95\u0cc6\u0cc2\u0c9f\u0ccd\u0c9f\u0cc1 \u0cb6\u0cb0\u0cbe\u0cac\u0cbf \u0cb0\u0cc8\u0c9f\u0ccd\u0cb8\u0ccd\u200c \u0ca4\u0c97\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cc6. \u0c86\u0c97 \u0c9c\u0caf\u0caa\u0ccd\u0cb0\u0ca6 \u0cae\u0cb2\u0caf\u0cbe\u0cb3\u0c82 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0ca1\u0cc7\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0cae\u0cc2\u0cb0\u0cc1 \u0ca4\u0cbf\u0c82\u0c97\u0cb3\u0cc1 \u0cae\u0cc1\u0c82\u0ca6\u0cc6 \u0cb9\u0ccb\u0c97\u0cbf, \u0ca8\u0cbe\u0ca8\u0cc1 \u0cae\u0cb2\u0caf\u0cbe\u0cb3\u0c82 \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0cb8\u0cbf \u0cac\u0cb0\u0cbf\u00a4\u00e0\u0ca8\u0cbf \u0c85\u0c82\u0ca6\u0cb0\u0cc1.", "\u0c86\u0ca6\u0cb0\u0cc6, \u0cb5\u0cbf\u0cb7\u0ccd\u0ca3\u0cc1 \u0ca1\u0cc7\u0c9f\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0cc6. \"\u0ca8\u0cc0 \u0cac\u0cb0\u0cc6\u0ca6 \u0c95\u0cbe\u0ca6\u0c82\u0cac\u0cb0\u0cbf' \u0c9a\u0cbf\u0ca4\u0ccd\u0cb0 \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0cc6, \u0c85\u0ca6\u0cc7 \u0c9c\u0ccb\u0ca1\u0cbf \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0cae\u0cc7\u0cb2\u0cc6, \u0ca8\u0cbe\u0ca8\u0cc1 \u0ca8\u0cbe\u0caf\u0c95\u0cbf\u0c97\u0cc7\u0c95\u0cc6 \u0c95\u0cbe\u0caf\u0cac\u0cc7\u0c95\u0cc1 \u0c85\u0c82\u0ca4 \u0c9c\u0caf\u0caa\u0ccd\u0cb0\u0ca6 \u0cac\u0cbf\u0c9f\u0ccd\u0c9f\u0cc1 \u0c9c\u0caf\u0cb8\u0cc1\u0ca7 \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cbe\u0c95\u0cbf \u0cb8\u0cbf\u0ca8\u0cbf\u0cae\u0cbe \u0ca4\u0cc6\u0c97\u0cc6\u0ca6\u0cc6 \u0c85\u0ca6\u0cc7 \"\u0ca8\u0cc0 \u0ca4\u0c82\u0ca6 \u0c95\u0cbe\u0ca3\u0cbf\u0c95\u0cc6'. \u00a0\u0cae\u0cca\u0ca6\u0cb2 \u0caa\u0ccd\u0cb0\u0cca\u0c9c\u0cc6\u0c95\u0ccd\u0cb7\u0ca8\u0ccd\u200c \u0cb9\u0cbe\u0c95\u0cbf\u0ca6\u0cc6. \u0caa\u0ccd\u0cb0\u0ca6\u0cb0\u0ccd\u0cb6\u0c95\u0cb0\u0cc1, \u0cb5\u0cbf\u0ca4\u0cb0\u0c95\u0cc1 \u0ca6\u0ccd\u0cb5\u0cbe\u0cb0\u0c95\u0cc0\u0cb6\u0ccd\u200c \u0ca8\u0cc0\u0cb5\u0cc1 \u0c95\u0cc7\u0cb3\u0cbf\u0ca6 \u0cb0\u0cc7\u0c9f\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0cb5\u0cbf \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0ca1\u0cbf \u0c85\u0c82\u0ca4 \u0c92\u0cb3\u0ccd\u0cb3\u0cc7 \u0c86\u0cab\u200c\u0cb0\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0ca8\u0cbe\u0ca8\u0cc1 \u0c95\u0cc6\u0cc2\u0ca1\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0c97\u0ccb\u0cb5\u0cbf\u0c82\u0ca6 \u0c86\u0caf\u0ccd\u0ca4\u0cc1.", "\u0c8f\u0ca8\u0ccd\u0cae\u0cbe\u0ca1\u0cac\u0cc7\u0c95\u0cc1? \u0caf\u0cbe\u0cb0\u0cbf\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ccb\u0ca6\u0cbf\u0cb2\u0ccd\u0cb2. \u0c95\u0cc7\u0cb3\u0cbf\u0ca6 \u0cb0\u0cc7\u0c9f\u0ccd\u200c \u0caa\u0ccd\u0cb0\u0ca6\u0cb0\u0ccd\u0cb6\u0c95\u0cb0\u0cc1, \u0cb5\u0cbf\u0ca4\u0cb0\u0c95\u0cb0\u0cc1. \u0ca4\u0ccb\u0cb0\u0cbf\u0cb8\u0cc1 \u0c95\u0cc6\u0cc2\u0ca1\u0ccd\u0ca4\u0cc0\u0cb5\u0cbf \u0c85\u0c82\u0ca6\u0ccd\u0cb0\u0cc1. \u0ca8\u0cbe\u0ca8\u0cc1 \u0caf\u0cbe\u0cb0\u0cbf\u0c97\u0cc2 \u0c95\u0cc6\u0cc2\u0ca1\u0cb2\u0ccd\u0cb2 \u0c85\u0c82\u0ca6\u0cc6. \u0c92\u0cb3\u0ccd\u0cb3\u0cc7 \u0c86\u0cab\u200c\u0cb0\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc1. \u0ca8\u0cbe\u0ca8\u0cc1 \u0ca7\u0cbf\u0cae\u0cbe\u0c95\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cc2\u0ca1\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0c8f\u0ca8\u0cbe\u0caf\u0ccd\u0ca4\u0cc1\u0c97\u0cc6\u0cc2\u0ca4\u0ccd\u0ca4\u0cbe? \u0c97\u0ccb\u0cb5\u0cbf\u0c82\u0ca6 \u0c97\u0ccb\u0cb5\u0cbf\u0c82\u0ca6? \u0caf\u0cbe\u0cb0\u0cc7 \u0c86\u0c97\u0cb2\u0cbf, \u0c88 \u0c9a\u0cbf\u0ca4\u0ccd\u0cb0 \u0c93\u0ca1\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c9c\u0ca8\u0cb0\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cb0\u0cc6 \u0cae\u0cbe\u0ca4\u0ccd\u0cb0 \u0cb8\u0c95\u0ccd\u0cb8\u0cb8\u0ccd\u200c \u0cb8\u0cbe\u0ca7\u0ccd\u0caf.\u00a0", "\u0ca6\u0cb0\u0ccd\u0cac\u0cbe\u0cb0\u0cc1 \u0ca8\u0ca1\u0cc6\u0cb8\u0cbf\u0ca6\u0cb5\u0ca8\u0cc1 \u0c9c\u0cbe\u0cb0\u0cbf\u0cac\u0cbf\u0ca6\u0ccd\u0ca6\u0cc6\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb8\u0ccb\u0cb2\u0cc1-\u0c97\u0cc6\u0cb2\u0cc1\u0cb5\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c8e\u0cb7\u0ccd\u0c9f\u0ccb \u0cb8\u0cb2, \u0cb8\u0ccb\u0ca4\u0cbe\u0c97 \u0c88 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf \u0cb8\u0cb9\u0cb5\u0cbe\u0cb8\u0cb5\u0cc7 \u0cac\u0cc7\u0ca1 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0cb9\u0cbe\u0c97\u0c82\u0ca4 \u0ca8\u0ca8\u0c97\u0cc6 \u0cb6\u0ca8\u0cbf\u0cb5\u0cbe\u0cb0 \u0c85\u0ca8\u0cbf\u0cb8\u0cbf\u0ca6\u0cb0\u0cc6, \u0cb8\u0ccb\u0cae\u0cb5\u0cbe\u0cb0 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc2 \u0c89\u0c82\u0c9f\u0cc1. \u0cb8\u0ccb\u0ca4\u0cbe\u0c97 \u0cb9\u0ca4\u0cbe\u0cb6\u0cc6\u0c97\u0cc6\u0cc2\u0c82\u0ca1\u0cc1 \u0cac\u0cc7\u0c95\u0cbe\u0ca6\u0cb7\u0ccd\u0c9f\u0cc1 \u0cb8\u0cb2, \u0cb9\u0cbe\u0c97\u0ca8\u0cbf\u0cb8\u0cbf\u0ca6\u0ccd\u0ca6\u0cc1\u0c82\u0c9f\u0cc1, \u0cb9\u0cbe\u0c97\u0cc7 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc2 \u0cb9\u0ccc\u0ca6\u0cc1. \u0ca8\u0cbe\u0ca8\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0c82\u0ca1\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cbe\u0c97\u0cbf. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u00a0\u0c8e\u0cb2\u0ccd\u0cb2\u0cb5\u0cc2 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8 \u0c95\u0cc8\u0caf\u0cb2\u0ccd\u0cb2\u0cbf\u0ca6\u0cc6.", "\u00a0\u0c86 \u0cb8\u0cbf\u0ca8\u0cbf\u0cae\u0cbe \u0c93\u0ca1\u0cbf\u0ca6\u0cb0\u0cc6 \u0cae\u0cca\u0ca6\u0cb2\u0cc1 \u0c85\u0cb5\u0ca8\u0cbf\u0c97\u0cc6 \u0cb9\u0cc6\u0cb8\u0cb0\u0cc1 \u0cac\u0cb0\u0cc1\u0ca4\u0ccd\u0ca4\u0cc6. \u0cb9\u0cbe\u0c97\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0ca8\u0ca8\u0c97\u0cbf\u0cb7\u0ccd\u0c9f. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c8e\u0c82\u0ca5\u0ca6\u0ccd\u0ca6\u0cc7 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cb2\u0cbf, \u0cae\u0cca\u0ca6\u0cb2 \u0c9f\u0cbf\u0c95\u0cc6\u0c9f\u0ccd\u200c \u0caa\u0ca1\u0cc6\u0ca6\u0cc1 \u0c92\u0cb3\u0c97\u0cc6 \u0cb9\u0ccb\u0c97\u0cbf \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0ccd\u0ca4\u0cbe\u0ca8\u0cb2\u0ccd\u0cb2, \u0c85\u0cb5\u0ca8\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cc6, \u0c88 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0ccb, \u0c87\u0cb2\u0ccd\u0cb2\u0cb5\u0ccb \u0c85\u0c82\u0ca4. \u0c85\u0c82\u0ca4\u0cbe \u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 55 \u0cb5\u0cb0\u0ccd\u0cb7 \u0c95\u0cbe\u0cb2 \u0c95\u0cb3\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc1 \u0cae\u0cbe\u0ca4\u0c82\u0ca4\u0cc2 \u0ca8\u0cbf\u0c9c, \u0cb8\u0cbf\u0ca8\u0cbf\u0cae\u0cbe\u0ca6 \u0c97\u0cc6\u0cb2\u0cc1\u0cb5\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6 \u0cb9\u0cc1\u0c9f\u0ccd\u0c9f\u0cc1. \u0c86 \u0cb9\u0cc1\u0c9f\u0ccd\u0c9f\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0ca8\u0cc1 \u0ca8\u0cbe\u0cb3\u0cc6\u0caf\u0cc7 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0ca8\u0cc6.", "\u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb8\u0c95\u0ccd\u0cb8\u0cb8\u0ccd\u200c\u0cab\u200c\u0cc1\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2. \u0cb8\u0c95\u0ccd\u0cb8\u0cb8\u0ccd\u200c\u0cab\u200c\u0cc1\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6. \u0ca8\u0cbe\u0ca8\u0cc6\u0cc2\u0cac\u0ccd\u0cac\u0ca8\u0cc7 \u0c85\u0cb2\u0ccd\u0cb2, \u0caa\u0cc1\u0c9f\u0ccd\u0c9f\u0ca3\u0ccd\u0ca3\u0c95\u0ca3\u0c97\u0cbe\u0cb2\u0ccd\u200c, \u0cb8\u0cbf\u0ca6\u0ccd\u0ca6\u0cb2\u0cbf\u0c82\u0c97\u0caf\u0ccd\u0caf \u0c85\u0c82\u0ca4\u0cb5\u0cb0\u0cc7 \u0c95\u0cc6\u0cc2\u0ca8\u0cc6 \u0c95\u0cc6\u0cc2\u0ca8\u0cc6\u0caf\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cb8\u0cab\u200c\u0cb0\u0ccd\u200c \u0caa\u0c9f\u0ccd\u0c9f\u0cb5\u0cb0\u0cc1. \u0c88 \u0cb0\u0c82\u0c97\u0ca6\u0cb2\u0ccd\u0cb2\u0cbf \u00a0\u0cb6\u0cc7.100 \u0cb0\u0cb7\u0ccd\u0c9f\u0cc1 \u0cae\u0cbe\u0cb0\u0ccd\u0c95\u0ccd\u0cb8\u0ccd \u0ca4\u0cc6\u0c97\u0cc6\u0caf\u0ccb\u0ca6\u0cc1 \u0c95\u0cb7\u0ccd\u0c9f. \u0c86\u0c97\u0cc6\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0cb0\u0cc6\u0cb2\u0ccd\u0cb2, \u0cae\u0cca\u0ca6\u0cb2\u0cc1 \u0c95\u0cc1\u0cb3\u0ccd\u0cb3\u0ca8\u0cbf\u0c97\u0cc6 \u0c92\u0c82\u0ca6\u0ccd\u0cb8\u0cb2 \u0c95\u0ca5\u0cc6 \u0cb9\u0cc7\u0cb3\u0ccd\u0cb0\u0caa\u0ccd\u0caa \u0c85\u0ca8\u0ccd\u0ca8\u0ccb\u0cb0\u0cc1. \u0c85\u0c82\u0ca4\u0cbe \u0c95\u0cc1\u0cb3\u0ccd\u0cb3 \u0c92\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0cb9\u0cb3\u0ccd\u0cb3\u0c95\u0ccd\u0c95\u0cc6 \u0cac\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f.", "\u0c87\u0ca6\u0cc1\u0cb5\u0cb0\u0cc6\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0cbe\u0c95\u0cbf\u0ca6 \u0cb9\u0ca3, \u0ca6\u0cc1\u0ca1\u0cbf\u0ca6 \u0cb9\u0ca3 \u0cae\u0ca4\u0ccd\u0ca4\u0cc1 \u0c95\u0cb3\u0cc6\u0ca6 \u0cb9\u0ca3 \u0cb2\u0cc6\u0c95\u0ccd\u0c95 \u0cb9\u0cbe\u0c95\u0cb2\u0cc1 \u0cb9\u0ccb\u0c97\u0cbf\u0cb2\u0ccd\u0cb2. \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cc2 \u0c87\u0cb2\u0ccd\u0cb2. \u0c86\u0c97\u0cc6\u0cb2\u0ccd\u0cb2\u0cbe, \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccc\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7, \u0caa\u0ccd\u0cb0\u0ca6\u0cb0\u0ccd\u0cb6\u0c95\u0cb0\u0cc1, \u0cb5\u0cbf\u0ca4\u0cb0\u0c95\u0cb0\u0cc1 \u0cac\u0c82\u0ca6\u0cc1, \u0caa\u0cc2\u0c9c\u0cc6 \u0ca4\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cbf \u0c95\u0ccd\u0caf\u0cbe\u0cb7\u0ccd\u200c \u0cb9\u0cbe\u0c95\u0ccb\u0cb0\u0cc1. \u0c86\u0cae\u0cc7\u0cb2\u0cc6, \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf, \u0ca8\u0ca8\u0ccd\u0ca8\u0ca6\u0cc1 \u0cb9\u0ca4\u0ccd\u0ca4\u0cc1 \u0cb8\u0cbe\u0cb5\u0cbf\u0cb0, \u0ca8\u0ca8\u0ccd\u0ca8\u0ca6\u0cc1 50 \u0cb8\u0cbe\u0cb5\u0cbf\u0cb0 \u0c87\u0ca6\u0cc6 \u0c85\u0ca8\u0ccd\u0ca8\u0ccb\u0cb0\u0cc1. \u0c85\u0c82\u0ca4\u0cb9 \u0ca6\u0cb0\u0ccd\u0cac\u0cbe\u0cb0\u0cc1 \u0ca8\u0ca1\u0cc6\u0cb8\u0cbf\u0ca6\u0cb5\u0ca8\u0cc1 \u0c85\u0cb7\u0ccd\u0c9f\u0cc7 \u0c9c\u0ccb\u0cb0\u0cbe\u0c97\u0cbf \u0c9c\u0cbe\u0cb0\u0cbf\u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cc2 \u0cb9\u0ccc\u0ca6\u0cc1.", "\u0cac\u0cb0\u0cb9: \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0\u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1"], "title": "5575 \u0cb8\u0cbf\u0ca8\u0cbf\u0cae\u0cbe \u0ca8\u0ca8\u0ccd\u0ca8 \u0cac\u0ca6\u0cc1\u0c95\u0cc1"},
{"url": "https://www.udayavani.com/kannada/news/interviews/244821/busy-actress-ashika", "content": ["\u0cae\u0cb9\u0cc7\u0cb6\u0ccd\u200c \u0cac\u0cbe\u0cac\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c95\u0ccd\u0cb0\u0cc7\u0c9c\u0cbf\u0cac\u0cbe\u0caf\u0ccd\u200c' \u0c9a\u0cbf\u0ca4\u0ccd\u0cb0\u0ca6 \u0c86\u0cb6\u0cbf\u0c95\u0cbe \u0cb0\u0c82\u0c97\u0ca8\u0cbe\u0ca5\u0ccd\u200c \u0c8e\u0c82\u0cac \u0ca4\u0cc1\u0cae\u0c95\u0cc2\u0cb0\u0cc1 \u0cb9\u0cc1\u0ca1\u0cc1\u0c97\u0cbf \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbe\u0c97 \u0c88 \u0cb9\u0cc1\u0ca1\u0cc1\u0c97\u0cbf\u0c97\u0cc6 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6\u0c82\u0ca6\u0cc1 \u0caf\u0cbe\u0cb0\u0cc2 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c86\u0cb6\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82', \"\u0cae\u0cbe\u0cb8\u0ccd\u200c \u0cb2\u0cc0\u0ca1\u0cb0\u0ccd\u200c', \"\u0cae\u0cc1\u0c97\u0cc1\u0cb3\u0cc1 \u0ca8\u0c97\u0cc6', \u0cb6\u0cb0\u0ca3\u0ccd\u200c \u0ca8\u0cbe\u0caf\u0c95\u0cb0\u0cbe\u0c97\u0cbf\u0cb0\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c86\u0cb6\u0cbf\u0c95\u0cbe \u0c95\u0cc8\u0caf\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0cb5\u0cc6. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6 \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0ca6\u0cc6\u0cc2\u0cb3\u0c97\u0cc6 \u0cac\u0cbf\u0c9d\u0cbf \u0ca8\u0c9f\u0cbf \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c86\u0cb6\u0cbf\u0c95\u0cbe \u0c87\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 ...\u00a0", "1. \u0ca4\u0cc1\u0c82\u0cac\u0cbe \u0cac\u0cbf\u0c9d\u0cbf\u0caf\u0cbe\u0c97\u0cbf\u0cac\u0cbf\u0c9f\u0ccd\u0cb0\u0cb2\u0ccd\u0cb2\u0cbe?\u0cb9\u0ccc\u0ca6\u0cc1, \u0cb6\u0cc2\u0c9f\u0cbf\u0c82\u0c97\u0ccd\u200c, \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c \u0c85\u0c82\u0ca4 \u0cb8\u0ccd\u0cb5\u0cb2\u0ccd\u0caa \u0cac\u0cbf\u0c9d\u0cbf. \u0c87\u0ca6\u0cc1 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cb9\u0cca\u0cb8\u0ca6\u0cc1. \u0cb9\u0ccb\u0ca6\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0c88\u0c97 \u0c9c\u0ca8 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6, \u0cab\u0ccb\u0c9f\u0ccb \u0ca4\u0cc6\u0c97\u0cc6\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6, \u0ca8\u0cbf\u0cae\u0ccd\u0cae \u0cb8\u0c82\u0ca6\u0cb0\u0ccd\u0cb6\u0ca8 \u0ca8\u0ccb\u0ca1\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0cb5\u0cc6\u0cb2\u0ccd\u0cb2 \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0cb9\u0cca\u0cb8\u0ca6\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca4\u0cc1\u0c82\u0cac\u0cbe \u0c8e\u0c95\u0ccd\u0cb8\u0cc6\u201e\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "2. \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cbe\u0c97 \u0c8f\u0ca8\u0cc6\u0cb2\u0ccd\u0cb2\u0cbe \u0c95\u0ca8\u0cb8\u0cc1 \u0c95\u0c82\u0ca1\u0cbf\u0ca6\u0ccd\u0cb0\u0cbf?\u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6 \u0ca8\u0cbe\u0ca8\u0cc1 \u0c8f\u0ca8\u0cc2 \u0c95\u0ca8\u0cb8\u0cc1 \u0c95\u0c82\u0ca1\u0cbf\u0cb2\u0ccd\u0cb2. \u0cac\u0ccd\u0cb2\u0ccd\u0caf\u0cbe\u0c82\u0c95\u0ccd\u200c \u0cae\u0cc8\u0c82\u0ca1\u0ccd\u200c\u0ca8\u0cbf\u0c82\u0ca6\u0cb2\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0ca8\u0c97\u0cc6 \u0ca8\u0c9f\u0cbf\u0caf\u0cbe\u0c97\u0cac\u0cc7\u0c95\u0cc1, \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cae\u0cbf\u0c82\u0c9a\u0cac\u0cc7\u0c95\u0cc6\u0c82\u0cac \u0caf\u0cbe\u0cb5 \u0c95\u0ca8\u0cb8\u0cc1 \u0c87\u0cb0\u0cb2\u0cbf\u0cb2\u0ccd\u0cb2. \u0ca4\u0cc1\u0c82\u0cac\u0cbe \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0ca8\u0c9f\u0cbf\u0caf\u0cb0 \u0c9c\u0cbe\u0c97\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb5\u0c95\u0cbe\u0cb6 \u0cac\u0c82\u0ca4\u0cc1. \u0c8e\u0cb2\u0ccd\u0cb2\u0cb0\u0cc2 \u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0cb5\u0ca8\u0ccd\u0ca8\u0cc1 \u0cac\u0cbf\u0ca1\u0cac\u0cc7\u0ca1 \u0c85\u0c82\u0ca6\u0cb0\u0cc1. \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0caf\u0cbe\u0c95\u0cc6 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0cae\u0cca\u0ca6\u0cb2\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cbe\u0c97 \"\u0ca8\u0cbe\u0ca8\u0cc1 \u0cb9\u0cc0\u0c97\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cbe, \u0c87\u0ca8\u0ccd\u0ca8\u0cc2 \u0cac\u0cc7\u0cb0\u0cc6 \u0ca4\u0cb0\u0cb9 \u0ca8\u0c9f\u0cbf\u0cb8\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cb2\u0ccd\u0cb2\u0cbe' \u0c8e\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2.", "3. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \"\u0c95\u0ccd\u0cb0\u0cc7\u0c9c\u0cbf \u0cac\u0cbe\u0caf\u0ccd\u200c' \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cc1\u0cb5\u0cbe\u0c97 \u0ca8\u0cbf\u0cae\u0ccd\u0cae \u0cae\u0ca8\u0cb8\u0ccd\u0ca5\u0cbf\u0ca4\u0cbf \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0c92\u0c82\u0ca6\u0cc7 \u0cb8\u0cbf\u0ca8\u0cbf\u0cae\u0cbe \u0cb8\u0cbe\u0c95\u0cc1 \u0c8e\u0c82\u0cac \u0cae\u0ca8\u0cb8\u0ccd\u0ca5\u0cbf\u0ca4\u0cbf \u0ca8\u0ca8\u0ccd\u0ca8\u0ca6\u0cbe\u0c97\u0cbf\u0ca4\u0ccd\u0ca4\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0c82\u0ca6\u0cb0\u0cc6 \u0caa\u0ccd\u0cb0\u0cc8\u0cb5\u0cc7\u0c9f\u0ccd\u200c \u0cb2\u0cc8\u0cab\u0ccd \u0c87\u0cb0\u0cb2\u0ccd\u0cb2, \u0c9a\u0cbf\u0c95\u0ccd\u0c95 \u0c9a\u0cbf\u0c95\u0ccd\u0c95 \u0cb5\u0cbf\u0cb7\u0caf\u0c97\u0cb3\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cb5\u0cc6, \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c8e\u0cb7\u0ccd\u0c9f\u0ccb, \u0c85\u0cb7\u0ccd\u0c9f\u0cc7 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c95\u0cc2\u0ca1\u0cbe \u0c87\u0ca6\u0cc6 \u0c8e\u0ca8\u0cbf\u0cb8\u0cbf, \u0c92\u0c82\u0ca6\u0cc7 \u0cb8\u0cbf\u0ca8\u0cbf\u0cae\u0cbe \u0cb8\u0cbe\u0c95\u0cc1 \u0c8e\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0ca8\u0c9f\u0cbf\u0cb8\u0cbf\u0ca6 \u0caa\u0ccd\u0cb0\u0ca4\u0cbf \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0ca8\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cbf\u0ca6\u0cc6. \u0c85\u0ca8\u0cc7\u0c95\u0cb0\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3 \u0cb8\u0c82\u0c96\u0ccd\u0caf\u0cc6 \u0c95\u0ca1\u0cbf\u0cae\u0cc6 \u0c87\u0ca6\u0cc6. \u0ca8\u0cbf\u0ca8\u0c97\u0cc6 \u0c88\u0c97 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0cc6, \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0cac\u0cc7\u0ca1, \u0cae\u0cc1\u0c82\u0ca6\u0cc1\u0cb5\u0cb0\u0cbf \u0c85\u0c82\u0ca6\u0cb0\u0cc1.\u00a0", "4. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cac\u0cb9\u0cc1\u0ca6\u0cc6\u0c82\u0ca6\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0cb0\u0cbe?\u0c87\u0cb2\u0ccd\u0cb2\u0cbe, \"\u0c95\u0ccd\u0cb0\u0cc7\u0c9c\u0cbf \u0cac\u0cbe\u0caf\u0ccd\u200c' \u0c86\u0ca6 \u0cae\u0cc7\u0cb2\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb8\u0cbf\u0c97\u0cac\u0cb9\u0cc1\u0ca6\u0cc7\u0ca8\u0ccb \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c88\u0c97 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0c92\u0c82\u0ca6\u0cc6\u0cc2\u0c82\u0ca6\u0cc1 \u0c85\u0cb5\u0c95\u0cbe\u0cb6\u0c97\u0cb3 \u0cae\u0cc2\u0cb2\u0c95 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0ca8\u0ca8\u0ccd\u0ca8\u0ca6\u0cc1. \u0cb0\u0cbe\u0ca4\u0ccd\u0cb0\u0ccb\u0cb0\u0cbe\u0ca4\u0ccd\u0cb0\u0cbf \u0cac\u0cb0\u0cc1\u0cb5 \u0caf\u0cb6\u0cb8\u0ccd\u0cb8\u0cc1 \u0cb6\u0cbe\u0cb6\u0ccd\u0cb5\u0ca4\u0cb5\u0cb2\u0ccd\u0cb2 \u0c8e\u0c82\u0ca6\u0cc1 \u0ca8\u0c82\u0cac\u0cbf\u0ca6\u0cb5\u0cb3\u0cc1 \u0ca8\u0cbe\u0ca8\u0cc1. \u0cb9\u0cbe\u0c97\u0cbe\u0c97\u0cbf, \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cae\u0cc6\u0c9f\u0ccd\u0c9f\u0cbf\u0cb2\u0cc1\u0c97\u0cb3 \u0cae\u0cc2\u0cb2\u0c95 \u0cae\u0cc7\u0cb2\u0cc6\u0cb0\u0cc1\u0cb5\u0cc1\u0ca6\u0cc1 \u0c89\u0ca4\u0ccd\u0ca4\u0cae.", "5. \u0ca4\u0cc1\u0c82\u0cac\u0cbe \u0cac\u0cc7\u0c97\u0ca8\u0cc7 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cb9\u0cc7\u0c97\u0ca8\u0cbf\u0cb8\u0ccd\u0ca4\u0cbe \u0c87\u0ca6\u0cc6?\u0c96\u0cc1\u0cb7\u0cbf \u0c87\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c85\u0c9a\u0ccd\u0c9a\u0cb0\u0cbf\u0caf\u0cc2 \u0c87\u0ca6\u0cc6. \u0cb6\u0cbe\u0cb2\u0cbe \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c97\u0ca3\u0cc7\u0cb6\u0ccd\u200c, \u0cb6\u0cbf\u0cb5\u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb5\u0cb3\u0cc1 \u0ca8\u0cbe\u0ca8\u0cc1. \u0c86\u0ca6\u0cb0\u0cc6, \u0c88\u0c97 \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0caf\u0cc7 \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cae\u0cca\u0ca6\u0cb2\u0cc1 \u0cb9\u0cc7\u0c97\u0caa\u0ccd\u0caa\u0cbe, \u0c87\u0cb5\u0cb0 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0ccb\u0ca6\u0cc1, \u0ca4\u0cc1\u0c82\u0cac\u0cbe \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0cbf\u0ca6 \u0ca8\u0c9f\u0cb0\u0cc1. \u0ca8\u0cbe\u0ca8\u0cc1 \u0cb9\u0cca\u0cb8\u0cac\u0cb3\u0cc1 \u0c8e\u0c82\u0cac \u0cad\u0cbe\u0cb5\u0ca8\u0cc6 \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c85\u0cb5\u0cb0\u0cc1 \u0c95\u0cc6\u0cc2\u0c9f\u0ccd\u0c9f \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0c86\u0cb0\u0cbe\u0cae\u0cb5\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0cc6.\u00a0", "6. \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0ca4\u0cbe \u0c87\u0ca6\u0cc6 \u0c85\u0c82\u0ca4 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0c95\u0ccb\u0ca4\u0ccd\u0ca4\u0cbe \u0c87\u0ca6\u0ccd\u0ca6\u0cc0\u0cb0\u0cbe \u0c85\u0ca5\u0cb5\u0cbe \u0caa\u0cbe\u0ca4\u0ccd\u0cb0 \u0ca8\u0ccb\u0ca1\u0ccd\u0ca4\u0cc0\u0cb0\u0cbe?\u0c87\u0cb2\u0ccd\u0cb2\u0cbe, \u0c86 \u0ca4\u0cb0\u0cb9 \u0c92\u0caa\u0ccd\u0caa\u0ccb\u0ca6\u0cbe\u0c97\u0cbf\u0ca6\u0ccd\u0cb0\u0cc6 \"\u0c95\u0ccd\u0cb0\u0cc7\u0c9c\u0cbf \u0cac\u0cbe\u0caf\u0ccd\u200c' \u0ca8\u0c82\u0ca4\u0cb0 \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0c82\u0ca6\u0cc1\u0cb5\u0cc1. \u0ca8\u0cbe\u0ca8\u0cc1 \u0caa\u0cbe\u0ca4\u0ccd\u0cb0 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb3\u0cbe\u0c97\u0cbf \u0c92\u0c82\u0ca6\u0cc1 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cc1\u0cb5\u0cbe\u0c97 \u0c86 \u0caa\u0cbe\u0ca4\u0ccd\u0cb0 \u0cae\u0ccb\u0ca1\u0cbf \u0cae\u0cbe\u0ca1\u0cac\u0cb9\u0cc1\u0ca6\u0cc7 \u0c8e\u0c82\u0ca6\u0cc1 \u0c86\u0cb2\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0c97 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "7. \u0ca8\u0cbf\u0cae\u0ccd\u0cae \u0caa\u0ccd\u0cb0\u0c95\u0cbe\u0cb0, \u0ca8\u0cbf\u0cae\u0c97\u0cc6 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cb2\u0cc1 \u0c8f\u0ca8\u0cc1 \u0c95\u0cbe\u0cb0\u0ca3 \u0c87\u0cb0\u0cac\u0cb9\u0cc1\u0ca6\u0cc1?\u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0cac\u0cb9\u0cc1\u0cb6\u0c83 \u0ca8\u0cbe\u0ca8\u0cc1 \u0c9c\u0cbe\u0cb8\u0ccd\u0ca4\u0cbf \u0caf\u0cbe\u0cb5\u0cc1\u0ca6\u0cc7 \u0cb5\u0cbf\u0cb7\u0caf\u0c95\u0ccd\u0c95\u0cc2 \u0cb9\u0ccb\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cc2 \u0c8e\u0cb2\u0ccd\u0cb2\u0cb0 \u0c9c\u0cc6\u0cc2\u0ca4\u0cc6 \u0cab\u0ccd\u0cb0\u0cc6\u0c82\u0ca1\u0ccd\u0cb2\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c95\u0cc6\u0cc2\u0c9f\u0ccd\u0c9f \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0c95\u0cc8\u0cb2\u0cbe\u0ca6\u0cb7\u0ccd\u0c9f\u0cc1 \u0ca8\u0ccd\u0caf\u0cbe\u0caf \u0c92\u0ca6\u0c97\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cc1 \u0c92\u0c82\u0ca6\u0cc1 \u0c95\u0cbe\u0cb0\u0ca3\u0cb5\u0cbf\u0cb0\u0cac\u0cb9\u0cc1\u0ca6\u0cc1.\u00a0", "8. \u0ca8\u0cbf\u0cae\u0ccd\u0cae \u0c85\u0c95\u0ccd\u0c95\u0ca8 \u0ca8\u0cbf\u0cae\u0c97\u0cbf\u0c82\u0ca4 \u0cae\u0cc1\u0c82\u0c9a\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cb5\u0cb0\u0cc1.\u00a0\u0ca8\u0cbf\u0cae\u0ccd\u0cae \u0cac\u0cc6\u0cb3\u0cb5\u0ca3\u0cbf\u0c97\u0cc6 \u0ca8\u0ccb\u0ca1\u0cbf \u0c8f\u0ca8\u0c82\u0ca4\u0cbe\u0cb0\u0cc6?\u0c85\u0cb5\u0cb3\u0cc1 \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf\u0caa\u0ca1\u0ccd\u0ca4\u0cbe\u0cb3\u0cc6. \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cc1\u0cb5\u0cbe\u0c97 \u0c95\u0cc6\u0cb2\u0cb5\u0cc1 \u0cb8\u0c9c\u0cc7\u0cb6\u0ca8\u0ccd\u0cb8\u0ccd\u200c \u0c95\u0cc6\u0cc2\u0ca1\u0ccd\u0ca4\u0cbe\u0cb3\u0cc6, \u0c88 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0ca6\u0cb0\u0cc6 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c-\u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c8f\u0ca8\u0cc1 \u0c8e\u0c82\u0ca6\u0cc1. \"\u0cae\u0cc1\u0c97\u0cc1\u0cb3\u0cc1\u0ca8\u0c97\u0cc6'\u0caf \u0c85\u0cb5\u0c95\u0cbe\u0cb6 \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95\u0cbe\u0c97 \u0c85\u0c95\u0ccd\u0c95 \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb3\u0cc6.", "9. \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0cbe\u0cb0\u0ca6\u0cc7 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc6 \u0ca8\u0cc0\u0cb5\u0cc1 \u0c87\u0ca6\u0ccd\u0cb0\u0cbf?\u0ca8\u0ca8\u0c97\u0cc6 \u0ca1\u0cbe\u0c95\u0ccd\u0c9f\u0cb0\u0ccd\u200c \u0c86\u0c97\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0ca6\u0cc7 \u0c87\u0ca6\u0ccd\u0ca6\u0cb0\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cc6 \u0c8f\u0ca8\u0cbe\u0ca6\u0cb0\u0cc2 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0ca8\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0caa\u0ccd\u0cb0\u0cbe\u0c95\u0cbe\u0cb0\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0ccb\u0ca6\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f.", "10. \u0caf\u0cbe\u0cb5 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0ca8\u0cbf\u0cae\u0c97\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0ca6\u0cc6?\u0ca8\u0ca8\u0ccd\u0ca8 \u0cb5\u0caf\u0cb8\u0ccd\u0cb8\u0cbf\u0c97\u0cc6 \u0ca4\u0c95\u0ccd\u0c95\u0cc1\u0ca6\u0cbe\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c95\u0cbe\u0cb2\u0cc7\u0c9c\u0cc1 \u0cb9\u0cc1\u0ca1\u0cc1\u0c97\u0cbf, \u0ca4\u0cb0\u0cb2\u0cc6, \u0ca4\u0cae\u0cbe\u0cb7\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0cc1. \"\u0cae\u0cc1\u0c97\u0cc1\u0cb3\u0cc1\u0ca8\u0c97\u0cc6'\u0caf\u0cb2\u0ccd\u0cb2\u0cbf \u0ca4\u0cb0\u0cb2\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c95\u0cbe\u0cb2\u0cc7\u0c9c\u0cc1 \u0cb9\u0cc1\u0ca1\u0cc1\u0c97\u0cbf\u0caf \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c85\u0ca6\u0cc1 \u0ca8\u0ca8\u0ccd\u0ca8 \u0cb0\u0cbf\u0caf\u0cb2\u0ccd\u200c \u0cb2\u0cc8\u0cab\u0ccd\u0c97\u0cc2 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0.\u00a0", "11. \u0caf\u0cbe\u0cb0 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0ca6\u0cc1 \u0ca4\u0cc1\u0c82\u0cac\u0cbe \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf\u0cbf\u0c82\u0ca6 \u0c95\u0cbe\u0caf\u0ccd\u0ca4\u0cbe \u0c87\u0ca6\u0ccd\u0ca6\u0cc0\u0cb0\u0cbf?\u0ca8\u0c9f\u0cbf\u0caf\u0cbe\u0c97\u0cbf \u0c8e\u0cb2\u0ccd\u0cb2\u0cb0 \u0c9c\u0cc6\u0cc2\u0ca4\u0cc6\u0caf\u0cc2 \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0ca8\u0ca8\u0ccd\u0ca8 \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0caa\u0cc1\u0ca8\u0cc0\u0ca4\u0ccd\u200c \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c85\u0cb5\u0cb0\u0cc1 \u0c92\u0cb3\u0ccd\u0cb3\u0cc6\u0caf \u0ca1\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0c95\u0cc2\u0ca1\u0cbe. \u0ca8\u0ca8\u0c97\u0cc6 \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c86\u0cb8\u0cc6 \u0c87\u0ca6\u0cc6.\u00a0", "12. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cae\u0cb9\u0cc7\u0cb6\u0ccd\u200c \u0cac\u0cbe\u0cac\u0cc1 \u0cb2\u0c95\u0ccd\u0c95\u0cbf \u0cb9\u0ccd\u0caf\u0cbe\u0c82\u0ca1\u0ccd\u200c, \u0c85\u0cb5\u0cb0\u0cc1 \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3\u0cc1 \u0c95\u0ccd\u0cb2\u0cbf\u0c95\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0c82\u0ca4\u0cbe\u0cb0\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6 \u0c8f\u0ca8\u0c82\u0ca4\u0ccd\u0ca4\u0cc0\u0cb0\u0cbf?\u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c86 \u0cac\u0c97\u0ccd\u0c97\u0cc6 \u0ca8\u0c82\u0cac\u0cbf\u0c95\u0cc6 \u0c87\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0\u0cb5\u0cb0 \u0cb6\u0ccd\u0cb0\u0cae\u0ca6\u0cbf\u0c82\u0ca6 \u0cae\u0cc7\u0cb2\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0c88\u0c97 \u0c92\u0c82\u0ca6\u0cc1 \u0cae\u0c9f\u0ccd\u0c9f\u0cbf\u0c97\u0cc6 \u0c85\u0cb5\u0cb0\u0cc1 \u0cb2\u0c95\u0ccd\u0c95\u0cbf\u0cb9\u0ccd\u0caf\u0cbe\u0c82\u0ca1\u0ccd\u200c \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6. \u0c85\u0cb5\u0cb0\u0cc1 \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6 \u0ca8\u0cbe\u0caf\u0c95\u0cbf\u0caf\u0cb0\u0cb2\u0ccd\u0cb2\u0cc6 \u0c92\u0c82\u0ca6\u0cc1 \u0cb2\u0cc6\u0cb5\u0cc6\u0cb2\u0ccd\u200c\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97 \u0ca8\u0ca8\u0c97\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb5\u0cc6.\u00a0"], "title": "\u0cac\u0cbf\u0c9d\u0cbf \u0ca8\u0c9f\u0cbf \u0c86\u0cb6\u0cbf\u0c95\u0cbe!"},
{"url": "https://www.udayavani.com/kannada/news/interviews/244825/prior-to-the-action-the-master-said", "content": ["\"\u0c86\u0cb0\u0ccb\u0c97\u0ccd\u0caf \u0cb9\u0cc7\u0c97\u0cbf\u0ca6\u0cc6 \u0c85\u0c82\u0ca4 \u0c95\u0cc7\u0cb3\u0cac\u0cbe\u0cb0\u0ca6\u0cc1. \u0c85\u0ca8\u0cbe\u0cb0\u0ccb\u0c97\u0ccd\u0caf \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cc7\u0cb3\u0cac\u0cc7\u0c95\u0cc1 ...'\u00a0\u0c8e\u0c82\u0ca6\u0cc1 \u0ca8\u0c95\u0ccd\u0c95\u0cb0\u0cc1 \u0cb9\u0cbf\u0cb0\u0cbf\u0caf \u0cb8\u0cbe\u0cb9\u0cbf\u0ca4\u0cbf \u0c8e\u0c9a\u0ccd\u200c.\u0c8e\u0cb8\u0ccd\u200c. \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf. \u0c88 \u0cae\u0cbe\u0ca4\u0cc1 \u0c85\u0cb5\u0cb0\u0ca6\u0ccd\u0ca6\u0cb2\u0ccd\u0cb2. \u0c85\u0cb5\u0cb0 \u0c97\u0cc1\u0cb0\u0cc1\u0c97\u0cb3\u0cbe\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0c95\u0cb5\u0cbf \u0c9c\u0cbf.\u0c8e\u0cb8\u0ccd\u200c. \u0cb6\u0cbf\u0cb5\u0cb0\u0cc1\u0ca6\u0ccd\u0cb0\u0caa\u0ccd\u0caa\u0ca8\u0cb5\u0cb0\u0ca6\u0ccd\u0ca6\u0cc1. \u0c9c\u0cbf.\u0c8e\u0cb8\u0ccd\u200c.\u0c8e\u0cb8\u0ccd\u200c. \u0c85\u0cb5\u0cb0\u0ca8\u0ccd\u0ca8\u0cc1 \u0caf\u0cbe\u0cb0\u0cbe\u0ca6\u0cb0\u0cc2, \u0c86\u0cb0\u0ccb\u0c97\u0ccd\u0caf \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0cb0\u0cc6, \u0c85\u0cb5\u0cb0\u0cc1 \u0c87\u0ca6\u0cc7 \u0cae\u0cbe\u0ca4\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c85\u0ca6\u0cc7 \u0ca8\u0cbe\u0ca4\u0ca8\u0ccd\u0ca8\u0cc1 \u0c88\u0c97 \u0c85\u0cb5\u0cb0 \u0cb6\u0cbf\u0cb7\u0ccd\u0caf \u0c8e\u0c9a\u0ccd\u200c.\u0c8e\u0cb8\u0ccd\u200c.\u0cb5\u0cbf \u0cb8\u0cb9 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\"\u0c88 \u0cac\u0cbf.\u0caa\u0cbf, \u0cb6\u0cc1\u0c97\u0cb0\u0ccd\u200c\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c95\u0cbe\u0caf\u0cbf\u0cb2\u0cc6 \u0c85\u0c82\u0ca4\u0c82\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0cb8\u0cae\u0cb8\u0ccd\u0caf\u0cc6. \u0c85\u0ca6\u0cb0 \u0cac\u0ca6\u0cb2\u0cc1 \u0c85\u0cb5\u0cc6\u0cb2\u0ccd\u0cb2\u0cbe \u0ca8\u0cae\u0ccd\u0cae \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1\u0cac\u0cbf\u0c9f\u0ccd\u0c9f\u0cb0\u0cc6 \u0ca4\u0cb2\u0cc6 \u0ca8\u0ccb\u0cb5\u0cc1 \u0c87\u0cb0\u0ccb\u0cb2\u0ccd\u0cb2' \u0c8e\u0c82\u0ca6\u0cc1 \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0ca8\u0c95\u0ccd\u0c95\u0cb0\u0cc1 \u0c8e\u0c9a\u0ccd\u200c.\u0c8e\u0cb8\u0ccd\u200c.\u0cb5\u0cbf. \u0c88\u0c97 \u0c85\u0cb5\u0cb0\u0cc1 \u0ca4\u0cae\u0ccd\u0cae \u0c85\u0ca6\u0cc7 \u0cb8\u0ccd\u0ca8\u0cc7\u0cb9\u0cbf\u0ca4\u0cb0 (\u0cac\u0cbf.\u0caa\u0cbf, \u0cb6\u0cc1\u0c97\u0cb0\u0ccd\u200c) \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cc1 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cb5\u0caf\u0cb8\u0ccd\u0cb8\u0cb2\u0ccd\u0cb2\u0cbf \u0c85\u0cb5\u0cb0\u0cbf\u0c97\u0cc6 \u0c87\u0c82\u0ca5 \u0c89\u0cae\u0cc7\u0ca6\u0cc1 \u0caf\u0cbe\u0c95\u0cc6 \u0cac\u0c82\u0ca4\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cac\u0cb9\u0ca6\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf\u0c97\u0cb3\u0cbf\u0c97\u0cc6 \u0c88\u0c97 73.", "\u0cae\u0cca\u0cae\u0ccd\u0cae\u0c95\u0ccd\u0c95\u0cb3 \u0c9c\u0cc6\u0cc2\u0ca4\u0cc6\u0c97\u0cc6 \u0c86\u0c9f \u0c86\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cac\u0cc7\u0c95\u0cbe\u0ca6 \u0cb8\u0cae\u0caf\u0ca6\u0cb2\u0ccd\u0cb2\u0cbf, \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0c82\u0ca4\u0cb9 \u0ca6\u0cc6\u0cc2\u0ca1\u0ccd\u0ca1 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb9\u0cca\u0cb0\u0cc1\u0cb5\u0cc1\u0ca6\u0cc1 \u0cac\u0cc7\u0c95\u0cbe \u0c8e\u0c82\u0cac \u0cb8\u0cb9\u0c9c \u0c95\u0cb3\u0c95\u0cb3\u0cbf \u0c8e\u0cb2\u0ccd\u0cb2\u0cb0\u0ca6\u0cc1. \u0c86\u0ca6\u0cb0\u0cc6, \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf\u0c97\u0cb3\u0cc1 \u0c92\u0c82\u0ca6\u0cc1 \u0c95\u0cc8 \u0ca8\u0ccb\u0ca1\u0cc7\u0cac\u0cbf\u0ca1\u0cc1\u0cb5 \u0c8e\u0c82\u0ca6\u0cc1 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cae\u0ccd\u0cae \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cb9\u0cb8\u0cbf\u0cb0\u0cc1 \u0cb0\u0cbf\u0cac\u0ccd\u0cac\u0ca8\u0ccd\u200c' \u0c8e\u0c82\u0cac \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c95\u0cb3\u0cc6\u0ca6 \u0ca4\u0cbf\u0c82\u0c97\u0cb3\u0cc1 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbf\u0cb0\u0cbf\u0caf \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca8\u0c9f\u0cb0\u0cbe\u0ca6\u0cb5\u0cb0\u0cc1 \u0cb9\u0cb2\u0cb5\u0cc1 \u0cae\u0c82\u0ca6\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0cbe\u0cb0\u0cc6.", "\u0c86\u0ca6\u0cb0\u0cc6, 73\u0cb0 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb9\u0cca\u0cb8\u0ca6\u0cc1 \u0cae\u0ca4\u0ccd\u0ca4\u0cc1 \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0cb8\u0cbe\u0cb9\u0cb8 \u0cae\u0ca4\u0ccd\u0ca4\u0cc1 \u0ca6\u0cbe\u0c96\u0cb2\u0cc6\u0caf\u0ca8\u0ccd\u0ca8\u0cc1 \u0cb9\u0cbf\u0cb0\u0cbf\u0caf \u0cb8\u0cbe\u0cb9\u0cbf\u0ca4\u0cbf \u0c8e\u0c9a\u0ccd\u200c.\u0c8e\u0cb8\u0ccd\u200c. \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c92\u0c82\u0ca6\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cc1 \u0cb5\u0cb0\u0ccd\u0cb7 \u0ca6\u0cc1\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0cb9\u0cbf\u0cb0\u0cbf\u0caf\u0cb0\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0c8e\u0c9a\u0ccd\u200c.\u0c8e\u0cb8\u0ccd\u200c.\u0cb5\u0cbf \u0c85\u0cb5\u0cb0\u0cc1 \u0cb9\u0cbf\u0cb0\u0cbf\u0caf\u0cb0\u0cbe\u0c97\u0cbf\u0caf\u0cc7 (\u0c85\u0cb5\u0cb0\u0cbf\u0c97\u0cc6 73 \u0cb5\u0cb0\u0ccd\u0cb7 \u0ca8\u0cc6\u0ca8\u0caa\u0cbf\u0cb0\u0cb2\u0cbf!) \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0cae\u0cca\u0ca6\u0cb2 \u0caa\u0ccd\u0cb0\u0caf\u0ca4\u0ccd\u0ca8\u0ca6\u0cb2\u0ccd\u0cb2\u0cc7 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cb9\u0cbf\u0cb0\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0c92\u0c82\u0ca6\u0cc1 \u0cb8\u0ca3\u0ccd\u0ca3 \u0cae\u0cbe\u0ca4\u0cc1\u0c95\u0ca4\u0cc6 \"\u0cb0\u0cc2\u0caa\u0ca4\u0cbe\u0cb0\u0cbe'\u0c97\u0cbe\u0c97\u0cbf ...", "\"\u0c90 \u0cb9\u0ccd\u0caf\u0cbe\u0cb5\u0ccd\u200c \u0cb5\u0c95\u0ccd\u0ca1\u0ccd\u00a0\u0cb5\u0cbf\u0ca5\u0ccd\u200c \u0ca6\u0cbf \u0cac\u0cc6\u0cb8\u0ccd\u0c9f\u0ccd\u200c \u0cae\u0cc8\u0c82\u0ca1\u0ccd\u0cb8\u0ccd\u200c ...'\u0cac\u0cb9\u0cc1\u0cb6\u0c83 \u0c85\u0cb5\u0cb0\u0cc6\u0cb2\u0ccd\u0cb2\u0cb0 \u0cb9\u0cc6\u0cb8\u0cb0\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c92\u0c82\u0ca6\u0cc6\u0cb0\u0cc6\u0ca1\u0cc1 \u0c95\u0ccd\u0cb7\u0ca3 \u0c95\u0cbe\u0ca6\u0cb0\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0cae\u0cb0\u0cc1\u0c95\u0ccd\u0cb7\u0ca3\u0cb5\u0cc7, \"\u0cac\u0cbf.\u0cb5\u0cbf. \u0c95\u0cbe\u0cb0\u0c82\u0ca4\u0cb0\u0cc1, \u0cac\u0cbf. \u0c9c\u0caf\u0cb6\u0ccd\u0cb0\u0cc0, \u0c97\u0cbf\u0cb0\u0cc0\u0cb6\u0ccd\u200c \u0c95\u0cbe\u0cb8\u0cb0\u0cb5\u0cb3\u0ccd\u0cb3\u0cbf, \u0c8e\u0c82.\u0c8e\u0cb8\u0ccd\u200c. \u0cb8\u0ca4\u0ccd\u0caf\u0cc1, \u0c9f\u0cbf.\u0c8e\u0cb8\u0ccd\u200c. \u0ca8\u0cbe\u0c97\u0cbe\u0cad\u0cb0\u0ca3, \u0ca8\u0cbe\u0c97\u0ca4\u0cbf\u0cb9\u0cb3\u0ccd\u0cb3\u0cbf \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c, \u0c9f\u0cbf.\u0c8e\u0ca8\u0ccd\u200c. \u0cb8\u0cc0\u0ca4\u0cbe\u0cb0\u0cbe\u0c82 ... \u0cb9\u0cc0\u0c97\u0cc6 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cb3 \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0cb5\u0cb0\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0cb5\u0cb0\u0cc6\u0cb2\u0ccd\u0cb2\u0cbe \u0ca8\u0ca8\u0c97\u0cc6 \u0caa\u0cb0\u0ccb\u0c95\u0ccd\u0cb7 \u0c97\u0cc1\u0cb0\u0cc1\u0c97\u0cb3\u0cbf\u0ca6\u0ccd\u0ca6\u0c82\u0ca4\u0cc6. \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4\u0cb2\u0ccd\u0cb2.", "\u0c86\u0ca6\u0cb0\u0cc6, \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \"\u0c92\u0c82\u0ca6\u0cc2\u0cb0\u0cb2\u0ccd\u0cb2\u0cbf' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0ca8\u0cae\u0ccd\u0cae \u0ca8\u0cbf\u0c96\u0cc0\u0cb2\u0ccd\u200c \u0cae\u0c82\u0c9c\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9a\u0cbf\u0ca4\u0ccd\u0cb0 \u0c85\u0ca6\u0cc1. \u0c86\u0c97 \u0c85\u0cb5\u0cb0\u0cc1, \u0ca8\u0cc0\u0cb5\u0ccd\u0caf\u0cbe\u0c95\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c85\u0c82\u0ca4 \u0c95\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8\u0cbf\u0c82\u0ca6 \u0cb8\u0cbe\u0ca7\u0ccd\u0caf\u0cb5\u0cc7\u0ca8\u0caa\u0ccd\u0caa\u0cbe \u0c8e\u0c82\u0ca6\u0cbf\u0ca6\u0ccd\u0ca6\u0cc6. \u0c85\u0cb5\u0cb0\u0cc1 \u0caf\u0cbe\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1. \u0c85\u0cb5\u0cb0\u0cc1 \u0ca8\u0cc8\u0ca4\u0cbf\u0c95\u0cb5\u0cbe\u0c97\u0cbf \u0c92\u0ca4\u0ccd\u0ca4\u0cbe\u0cb8\u0cc6\u0caf\u0cbe\u0c97\u0cbf \u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6 \u0cae\u0ca4\u0ccd\u0ca4\u0cc1 \"\u0cb9\u0cb8\u0cbf\u0cb0\u0cc1 \u0cb0\u0cbf\u0cac\u0ccd\u0cac\u0ca8\u0ccd\u200c' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.", "\u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cbf\u0cb0\u0cc1\u0cb5 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cb5\u0cbe\u0cb2\u0cc1\u0c97\u0cb3 \u0cac\u0c97\u0ccd\u0c97\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0cbf\u0c97\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0cb0\u0cbf\u0cb5\u0cbf\u0ca6\u0cc6. \"\u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc2 \u0c87\u0ca6\u0cc1 \u0ca8\u0ca8\u0ccd\u0ca8 \u0cae\u0cbe\u0ca7\u0ccd\u0caf\u0cae\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0caf\u0cbe\u0cb5\u0cc1\u0ca6\u0cc7 \u0cac\u0cbe\u0ca7\u0ccd\u0caf\u0ca4\u0cc6\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0c82\u0caa\u0cc2\u0cb0\u0ccd\u0ca3 \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf\u0cb5\u0cbf\u0ca4\u0ccd\u0ca4\u0cc1. \u0ca8\u0ca8\u0ccd\u0ca8 \u0c95\u0cc8\u0caf\u0cb2\u0ccd\u0cb2\u0cbf \u0caa\u0cc7\u0caa\u0cb0\u0ccd\u200c \u0cae\u0ca4\u0ccd\u0ca4\u0cc1 \u0caa\u0cc6\u0ca8\u0ccd\u200c \u0c87\u0ca4\u0ccd\u0ca4\u0cc1. \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0cac\u0cb0\u0cc6\u0caf\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0ca8\u0ccb\u0ca6\u0cc1 \u0c92\u0c82\u0ca6\u0cc1 \u0c9f\u0cc0\u0cae\u0ccd\u200c \u0cb5\u0cb0\u0ccd\u0c95\u0ccd\u200c. \u0c87\u0cb2\u0ccd\u0cb2\u0cbf \u0cac\u0cb0\u0cc0 \u0cac\u0cb0\u0cb5\u0ca3\u0cbf\u0c97\u0cc6 \u0c87\u0ca6\u0ccd\u0ca6\u0cb0\u0cc6 \u0cb8\u0cbe\u0cb2\u0ca6\u0cc1. \u0ca8\u0cbe\u0cb5\u0cc1 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc1 \u0cb8\u0cae\u0cb0\u0ccd\u0ca5\u0cb5\u0cbe\u0c97\u0cbf \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0cac\u0cb0\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c92\u0cb3\u0ccd\u0cb3\u0cc6\u0caf \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cac\u0cc7\u0c95\u0cc1.", "\u0ca8\u0cbe\u0cb5\u0cc1 \u0c95\u0cbe\u0ca3\u0ccb\u0ca6\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca4\u0ccb\u0cb0\u0cbf\u0cb8\u0cac\u0cc7\u0c95\u0cc1. \u0cb9\u0cbe\u0c97\u0cbe\u0ca6\u0cbe\u0c97\u0cb2\u0cb7\u0ccd\u0c9f\u0cc7 \u0c85\u0ca6\u0c95\u0ccd\u0c95\u0cca\u0c82\u0ca6\u0cc1 \u0cac\u0cc6\u0cb2\u0cc6. \u0cac\u0cb0\u0cc0 \u0c95\u0cb2\u0cbe\u0cb5\u0cbf\u0ca6\u0cb0\u0cb7\u0ccd\u0c9f\u0cc7 \u0c85\u0cb2\u0ccd\u0cb2. \u0cac\u0cc7\u0cb0\u0cc6\u0caf \u0cb5\u0cbf\u0cb7\u0caf\u0c97\u0cb3\u0cc1 \u0cb8\u0cb9 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cb5\u0cc6 \u0cae\u0ca4\u0ccd\u0ca4\u0cc1 \u0cb9\u0cb2\u0cb5\u0cc1 \u0c95\u0cb2\u0cc6\u0c97\u0cb3 \u0ca8\u0cbf\u0caa\u0cc1\u0ca3\u0cb0\u0cc1 \u0c87\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cbe\u0c97\u0cbf \u0c92\u0c82\u0ca6\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. 10 \u0c9c\u0ca8\u0cb0\u0cc1 \u0c87\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0ca6\u0cc7, \u0c88 \u0cae\u0cbe\u0ca7\u0ccd\u0caf\u0cae\u0ca6 \u0cb8\u0cca\u0c97\u0cb8\u0cc1. \u0c87\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cb7\u0ccd\u0c9f\u0cb5\u0cc7\u0ca8\u0cbf\u0cb2\u0ccd\u0cb2. \u0c88 \u0cae\u0cbe\u0ca7\u0ccd\u0caf\u0cae\u0ca6 \u0cb8\u0c82\u0cac\u0c82\u0ca7 \u0cae\u0ca4\u0ccd\u0ca4\u0cc1 \u0cb8\u0ccd\u0ca8\u0cc7\u0cb9 \u0cac\u0cb9\u0cb3 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0c95\u0cb7\u0ccd\u0c9f\u0cb5\u0cbe\u0c97\u0cb2\u0cbf\u0c95\u0ccd\u0c95\u0cbf\u0cb2\u0ccd\u0cb2' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0cad\u0cbe\u0cb5\u0ca8\u0cc6.", "\u0c86\u0ca6\u0cb0\u0cc2 \u0cb6\u0cbe\u0c9f\u0ccd\u200c \u0ca1\u0cbf\u0cb5\u0cbf\u0cb7\u0ca8\u0ccd\u200c \u0c86\u0c97\u0cb2\u0cc0 \u0c85\u0ca5\u0cb5\u0cbe \u0c87\u0ca8\u0ccd\u0ca8\u0cbe\u00e9\u0cb5\u0cc1\u0ca6\u0cc7 \u0ca4\u0cbe\u0c82\u0ca4\u0ccd\u0cb0\u0cbf\u0c95 \u0c85\u0c82\u0cb6\u0cb5\u0ca8\u0ccd\u0ca8\u0cc1 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0cc1 \u0cb9\u0cc7\u0c97\u0cc6 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cac\u0cb9\u0cc1\u0ca6\u0cc1? \u0c85\u0ca6\u0cc1 \u0c85\u0cb7\u0ccd\u0c9f\u0cc1 \u0c95\u0cb7\u0ccd\u0c9f \u0c86\u0c97\u0cb2\u0cbf\u0c95\u0ccd\u0c95\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf. \"\u0c95\u0ca5\u0cc6 \u0cac\u0cb0\u0cc6\u0caf\u0cc1\u0cb5\u0cbe\u0c97\u0cb2\u0cc7 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf \u0cac\u0cbf\u0ca1\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf \u0cae\u0cbe\u0ca7\u0ccd\u0caf\u0cae \u0cac\u0cc7\u0cb0\u0cc6 \u0c87\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c92\u0cac\u0ccd\u0cac \u0c95\u0ca5\u0cc6\u0c97\u0cbe\u0cb0\u0ca8\u0cbe\u0c97\u0cbf \u0ca8\u0ccb\u0ca1\u0ccb\u0ca6\u0cc1 \u0c92\u0c82\u0ca6\u0cc7 \u0ca4\u0cb0\u0cb9 \u0c87\u0cb0\u0ca4\u0ccd\u0ca4\u0cc6. \u0ca8\u0cbe\u0ca8\u0cc1 \u0cac\u0cb0\u0cc6\u0caf\u0cc1\u0cb5\u0cbe\u0c97\u0cb2\u0cc7 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf. \u0c85\u0ca6\u0cc1 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0c85\u0cb2\u0ccd\u0caa\u0cb8\u0ccd\u0cb5\u0cb2\u0ccd\u0caa \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cb3\u0cbe\u0c97\u0cac\u0cb9\u0cc1\u0ca6\u0cc1.", "\u0c86\u0ca6\u0cb0\u0cc6, \u0c95\u0cb2\u0ccd\u0caa\u0ca8\u0cc6\u0c97\u0cc6 \u0c9a\u0ccc\u0c95\u0c9f\u0ccd\u0c9f\u0cc1 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c92\u0cac\u0ccd\u0cac\u0cca\u0cac\u0ccd\u0cac\u0cb0\u0cc1 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb0\u0cc0\u0ca4\u0cbf \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c95\u0cc1\u0cb5\u0cc6\u0c82\u0caa\u0cc1 \u0c85\u0cb5\u0cb0\u0cc1, \"\u0c85\u0c82\u0c97\u0cc8 \u0cb0\u0c82\u0c97\u0cad\u0cc2\u0cae\u0cbf' \u0c8e\u0c82\u0ca6\u0cc1 \u0c95\u0cb0\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0cb8\u0cbf\u0ca8\u0cbf\u0cae\u0cbe \u0c86\u0c97\u0cb2\u0cc0, \u0ca8\u0cbe\u0c9f\u0c95\u0cb5\u0cbe\u0c97\u0cb2\u0cc0 \u0c92\u0cae\u0ccd\u0cae\u0cc6 \u0cae\u0cc1\u0c97\u0cbf\u0ca6 \u0ca8\u0c82\u0ca4\u0cb0 \u0c95\u0cc6\u0cc2\u0ca8\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0cac\u0cb0\u0cb5\u0ca3\u0cbf\u0c97\u0cc6 \u0c85\u0ca5\u0cb5\u0cbe \u0c95\u0cb2\u0ccd\u0caa\u0ca8\u0cc6 \u0c8e\u0ca8\u0ccd\u0ca8\u0ccb\u0ca6\u0cc1 \u0ca8\u0cc6\u0cb5\u0cb0\u0ccd\u200c\u0c8e\u0c82\u0ca1\u0cbf\u0c82\u0c97\u0ccd\u200c. \u0c92\u0c82\u0ca6\u0cc1 \u0caa\u0cc1\u0cb8\u0ccd\u0ca4\u0c95\u0cb5\u0ca8\u0ccd\u0ca8\u0cc1 \u0c93\u0ca6\u0cc1\u0ca4\u0ccd\u0ca4\u0cbe, \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1, \u0caa\u0cb0\u0cbf\u0cb8\u0cb0\u0cb5\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cac\u0cc7\u0c95\u0cbe\u0ca6\u0cb0\u0cc2 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0caa\u0cc1\u0cb8\u0ccd\u0ca4\u0c95\u0c95\u0ccd\u0c95\u0cbf\u0c82\u0ca4 \u0ca6\u0cc6\u0cc2\u0ca1\u0ccd\u0ca1 \u0c95\u0cb2\u0cc6 \u0cac\u0cc7\u0cb0\u0cca\u0c82\u0ca6\u0cbf\u0cb2\u0ccd\u0cb2.", "\u0c86\u0ca6\u0cb0\u0cc6, \u0c8e\u0cb2\u0ccd\u0cb2\u0cb0\u0cc2 \u0caa\u0cc1\u0cb8\u0ccd\u0ca4\u0c95\u0cb5\u0ca8\u0ccd\u0ca8\u0cc1 \u0c93\u0ca6\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c92\u0c82\u0ca6\u0cc1 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cae\u0cbe\u0ca7\u0ccd\u0caf\u0cae\u0c97\u0cb3\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cbe\u0caf\u0cbf\u0ca4\u0cc1. \u0ca8\u0cbe\u0c9f\u0c95, \u0cb9\u0cb0\u0cbf\u0c95\u0ca5\u0cc6, \u0cb8\u0cbf\u0ca8\u0cbf\u0cae\u0cbe ... \u0c87\u0cb5\u0cc6\u0cb2\u0ccd\u0cb2\u0cb5\u0cc2 \u0c86 \u0ca4\u0cb0\u0cb9\u0ca6 \u0cae\u0cbe\u0ca7\u0ccd\u0caf\u0cae\u0c97\u0cb3\u0cc1. \u0c88 \u0cae\u0cbe\u0ca7\u0ccd\u0caf\u0cae\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0cb9\u0cca\u0cb8 \u0c9c\u0ca8\u0cb0\u0ca8\u0ccd\u0ca8\u0cc1 \u0c86\u0c95\u0cb0\u0ccd\u0cb7\u0cbf\u0cb8\u0cbf\u0ca6\u0cb5\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.\u00a0\u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1 \u0c85\u0ca5\u0cb5\u0cbe \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0 \u0c95\u0cb2\u0ccd\u0caa\u0ca8\u0cc6\u0caf \u0c9a\u0cbf\u0ca4\u0ccd\u0cb0 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c. \u0c88 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0ca8\u0ccd\u0ca8\u0cc1 \u0c85\u0cb5\u0cb0 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cb0\u0cc6, 10 \u0c9c\u0ca8\u0cb0 \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cac\u0cb0\u0cc1\u0cb5\u0c82\u0ca4\u0cbf\u0cb0\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\"\u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cb0\u0cc6, \u0c85\u0ca6\u0cc1 \u0c9c\u0ca8 \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0c89\u0cb3\u0cbf\u0caf\u0cc1\u0cb5\u0c82\u0ca4\u0cbf\u0cb0\u0cac\u0cc7\u0c95\u0cc1. 10 \u0c9c\u0ca8\u0cb0 \u0c95\u0ca3\u0ccd\u0ca3\u0cb2\u0ccd\u0cb2\u0cbe\u0ca6\u0cb0\u0cc2 \u0ca8\u0cc0\u0cb0\u0cc1 \u0cac\u0cb0\u0cac\u0cc7\u0c95\u0cc1, \u0cb9\u0cc3\u0ca6\u0caf \u0ca4\u0cc1\u0c82\u0cac\u0cac\u0cc7\u0c95\u0cc1. \u0c87\u0ca8\u0ccd\u0ca8\u0cc2 \u0cb8\u0cb0\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0cac\u0ca6\u0cc1\u0c95\u0cbf\u0c95\u0cc6\u0cc2\u0c82\u0ca6\u0cc1 \u0c85\u0cb0\u0ccd\u0ca5 \u0c87\u0ca6\u0cc6 \u0c8e\u0c82\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cac\u0cc7\u0c95\u0cc1. \u0c85\u0ca6\u0cb0\u0cbf\u0c82\u0ca6 \u0ca8\u0cae\u0ccd\u0cae \u0c9c\u0ccd\u0c9e\u0cbe\u0ca8 \u0cb9\u0cc6\u0c9a\u0ccd\u0c9a\u0cc1\u0cb5\u0cc1\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6, \u0cb9\u0cca\u0cb8\u0ca6\u0cc7\u0ca8\u0ccb \u0c85\u0cb5\u0cb0\u0cb2\u0ccd\u0cb2\u0cbf \u0cb8\u0cc7\u0cb0\u0cac\u0cc7\u0c95\u0cc1. \u0c86\u0c97 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc2 \u0cb8\u0cbe\u0cb0\u0ccd\u0ca5\u0c95\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6' \u0c8e\u0c82\u0cac\u0cc1\u0ca6\u0cc1 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf.", "\"\u0cb9\u0cb8\u0cbf\u0cb0\u0cc1 \u0cb0\u0cbf\u0cac\u0ccd\u0cac\u0ca8\u0ccd\u200c' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0c85\u0cae\u0cbe\u0caf\u0c95 \u0cb9\u0cc6\u0ca3\u0ccd\u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cb8\u0ccd\u0cb5\u0cbe\u0cb0\u0ccd\u0ca5\u0c95\u0ccd\u0c95\u0cc6 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \"\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0caf\u0c95 \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0ca4\u0cbf\u0ca8\u0cbe\u0caf\u0c95 \u0c85\u0c82\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0cac\u0ccd\u0cac \u0c92\u0cb3\u0ccd\u0cb3\u0cc6\u0caf\u0ca6\u0c95\u0ccd\u0c95\u0cc6 \u0cb8\u0c82\u0c95\u0cc7\u0ca4\u0cb5\u0cbe\u0ca6\u0cb0\u0cc6, \u0c87\u0ca8\u0ccd\u0ca8\u0cca\u0cac\u0ccd\u0cac \u0c95\u0cc6\u0c9f\u0ccd\u0c9f\u0ca6\u0c95\u0ccd\u0c95\u0cc6 \u0cb8\u0c82\u0c95\u0cc7\u0ca4. \u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0, \u0caf\u0cbe\u0cb0\u0cc2 \u0c92\u0cb3\u0ccd\u0cb3\u0cc6\u0caf\u0cb5\u0cb0\u0cb2\u0ccd\u0cb2. \u0cb9\u0cbe\u0c97\u0cc6\u0caf\u0cc7 \u0caf\u0cbe\u0cb0\u0cc2 \u0c95\u0cc6\u0c9f\u0ccd\u0c9f\u0cb5\u0cb0\u0cc2 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0c82\u0ca6\u0cb0\u0ccd\u0cad\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0c95\u0ccd\u0ca4\u0cbf \u0cae\u0ca4\u0ccd\u0ca4\u0cc1 \u0cb8\u0cae\u0cbe\u0c9c\u0cb5\u0ca8\u0ccd\u0ca8\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf. \u0c87\u0cb2\u0ccd\u0cb2\u0cbf \u0cad\u0cbe\u0cb7\u0cc6\u0caf\u0ca8\u0ccd\u0ca8\u0cc1 \u0cb8\u0cb0\u0cb3\u0cb5\u0cbe\u0c97\u0cbf \u0cae\u0ca4\u0ccd\u0ca4\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0cc6. \u0c88 \u0cb9\u0cbf\u0c82\u0ca6\u0cc6 \u0c95\u0cb5\u0cbf\u0ca4\u0cc6\u0c97\u0cb3\u0cb2\u0ccd\u0cb2\u0cbf \u0c8f\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc6\u0ca8\u0ccb, \u0c85\u0ca6\u0ca8\u0ccd\u0ca8\u0cc7 \u0c88\u0c97 \u0ca6\u0cc3\u0cb6\u0ccd\u0caf \u0cae\u0cbe\u0ca7\u0ccd\u0caf\u0cae\u0ca6\u0cb2\u0ccd\u0cb2\u0cbf \u0cae\u0cbe\u0ca1\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c9f\u0ccd\u0c9f\u0cbe\u0cb0\u0cc6\u0caf\u0cbe\u0c97\u0cbf \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c87\u0cb2\u0ccd\u0cb2\u0cbf \u0cad\u0cbe\u0cb7\u0cbe \u0cb8\u0cc2\u0c95\u0ccd\u0cb7\u0ccd\u0cae\u0ca4\u0cc6, \u0cb8\u0c82\u0cac\u0c82\u0ca7\u0c97\u0cb3 \u0cb8\u0cc2\u0c95\u0ccd\u0cb7\u0ccd\u0cae\u0ca4\u0cc6 \u0cae\u0ca4\u0ccd\u0ca4\u0cc1 \u0c85\u0ca8\u0cc1\u0cad\u0cb5\u0c97\u0cb3 \u0cb8\u0cc2\u0c95\u0ccd\u0cb7\u0ccd\u0cae\u0ca4\u0cc6 \u0c87\u0cb0\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c9a\u0ccd\u200c.\u0c8e\u0cb8\u0ccd\u200c. \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.", "\"\u0cb9\u0cb8\u0cbf\u0cb0\u0cc1 \u0cb0\u0cbf\u0cac\u0ccd\u0cac\u0ca8\u0ccd\u200c' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c89\u0caa\u0cbe\u0cb8\u0ca8\u0cbe \u0cae\u0ccb\u0cb9\u0ca8\u0ccd\u200c \u0c85\u0cb5\u0cb0\u0cc1 \u0cb8\u0c82\u0c97\u0cc0\u0ca4 \u0cb8\u0c82\u0caf\u0ccb\u0c9c\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0cbf.\u0cb5\u0cbf.\u0c86\u0cb0\u0ccd\u200c \u0cb8\u0ccd\u0cb5\u0cbe\u0cae\u0cbf \u0c9b\u0cbe\u0caf\u0cbe\u0c97\u0ccd\u0cb0\u0cb9\u0ca3 \u0cae\u0cbe\u0ca1\u0cbf\u0ca6\u0cb0\u0cc6, \u0cb6\u0ccd\u0cb0\u0cc0\u0ca7\u0cb0\u0ccd\u200c \u0cb9\u0cc6\u0c97\u0ca1\u0cc6 \u0c85\u0cb5\u0cb0 \u0cb8\u0c82\u0c95\u0cb2\u0ca8\u0cb5\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbf\u0c96\u0cc0\u0cb2\u0ccd\u200c \u0cae\u0c82\u0c9c\u0cc1, \u0c97\u0cbf\u0cb0\u0cbf\u0c9c\u0cbe \u0cb2\u0ccb\u0c95\u0cc7\u0cb6\u0ccd\u200c \u0cae\u0cc1\u0c82\u0ca4\u0cbe\u0ca6\u0cb5\u0cb0\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c8e\u0cb0\u0ca1\u0cc1 \u0cb9\u0c82\u0ca4\u0c97\u0cb3\u0cb2\u0ccd\u0cb2\u0cbf \u0c95\u0ca8\u0c95\u0caa\u0cc1\u0cb0 \u0cb8\u0cc1\u0ca4\u0ccd\u0ca4\u0cae\u0cc1\u0ca4\u0ccd\u0ca4 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0cbf\u0cb8\u0cc1\u0cb5 \u0caf\u0ccb\u0c9a\u0ca8\u0cc6 \u0c87\u0ca6\u0ccd\u0ca6\u0cc1, \u0c85\u0c95\u0ccd\u0c9f\u0ccb\u0cac\u0cb0\u0ccd\u200c \u0c95\u0cc6\u0cc2\u0ca8\u0cc6\u0caf \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cc1\u0c95\u0ccd\u0ca4\u0cbe\u0caf\u0cb5\u0cbe\u0c97\u0cb2\u0cbf\u0ca6\u0cc6.", "\u0cb8\u0cbf\u0c82\u0caa\u0cb2\u0ccd\u200c \u0cae\u0ca4\u0ccd\u0ca4\u0cc1 \u0c8e\u0cae\u0ccb\u0cb7\u0ca8\u0cb2\u0ccd\u200c\u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0cc1 \u0ca6\u0cbf\u0c97\u0ccd\u0c97\u0c9c\u0cb0\u0cca\u0c82\u0ca6\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb5\u0cb0\u0cc1. \u0c85\u0cb5\u0cb0 \u0caf\u0ccb\u0c9a\u0ca8\u0cc6, \u0c95\u0cb2\u0ccd\u0caa\u0ca8\u0cc6\u0c97\u0cb3\u0cc6\u0cb2\u0ccd\u0cb2\u0cbe \u0cac\u0cc7\u0cb0\u0cc6 \u0ca4\u0cb0\u0cb9. \u0cb9\u0cbe\u0c97\u0cbf\u0cb0\u0cc1\u0cb5\u0cbe\u0c97 \u0c85\u0cb5\u0cb0\u0cbf\u0c97\u0cc6 \u0cb9\u0cca\u0cb8 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb6\u0cc8\u0cb2\u0cbf \u0c92\u0caa\u0ccd\u0caa\u0cbf\u0c97\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cbe? \u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \u0cb9\u0cbe\u0c97\u0c82\u0ca4 \u0c85\u0ca6\u0cc1 \u0ca4\u0caa\u0ccd\u0caa\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf. \"\u0c85\u0ca6\u0cc1 \u0c85\u0cb5\u0cb0 \u0cb8\u0ccd\u0c9f\u0cc8\u0cb2\u0ccd\u200c. \u0c86 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc1 \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0ca8\u0ccd\u0ca8 \u0cb8\u0ccd\u0c9f\u0cc8\u0cb2\u0ccd\u200c \u0cac\u0cc7\u0cb0\u0cc6\u0caf\u0cc7 \u0c87\u0ca6\u0cc6. \u0ca8\u0ca8\u0ccd\u0ca8 \u0c95\u0cb5\u0cbf\u0ca4\u0cc6\u0c97\u0cb3\u0cc1 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0ccb?", "\u0cb8\u0cbf\u0ca8\u0cbf\u0cae\u0cbe \u0cb8\u0cb9 \u0c85\u0ca6\u0cc7 \u0ca4\u0cb0\u0cb9 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0cb8\u0cbf\u0c82\u0caa\u0cb2\u0ccd\u200c \u0cae\u0ca4\u0ccd\u0ca4\u0cc1 \u0c8e\u0cae\u0ccb\u0cb7\u0ca8\u0cb2\u0ccd\u200c. \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cc1\u0cb5\u0c82\u0ca4\u0cbf\u0cb0\u0cac\u0cc7\u0c95\u0cc1. \u0c85\u0ca6\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0c92\u0ca4\u0ccd\u0ca4\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc0\u0ca8\u0cbf \u0ca8\u0cbe\u0ca8\u0cc1. \u0caa\u0cc1.\u0ca4\u0cbf.\u0ca8 \u0c85\u0cb5\u0cb0\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0cae\u0ccd\u0cae \u0cac\u0cb0\u0cb5\u0ca3\u0cbf\u0c97\u0cc6\u0caf\u0cb2\u0ccd\u0cb2\u0cbf \"\u0cb5\u0cbf'\u0c95\u0cbe\u0cb0\u0cb5\u0cbf\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1. \"\u0cb5\u0cbf'\u0c95\u0cbe\u0cb0 \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbe\u0c97\u0cbf \u0c85\u0cb0\u0ccd\u0ca5\u0cc8\u0cb8\u0cac\u0cbe\u0cb0\u0ca6\u0cc1. \u0cb9\u0cbe\u0c97\u0cc6\u0c82\u0ca6\u0cb0\u0cc6, \u0cb5\u0cbf\u0ca8\u0caf, \u0cb5\u0cc8\u0c96\u0cb0\u0cbf \u0cae\u0ca4\u0ccd\u0ca4\u0cc1 \u0cb5\u0cbf\u0cb7\u0ca7\u0ca4\u0cc6 \u0c8e\u0c82\u0ca6\u0cb0\u0ccd\u0ca5' \u0c8e\u0c82\u0ca6\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\"\u0cac\u0cbe\u0cb3\u0cc6\u0cc2\u0c82\u0ca6\u0cc1 \u0cad\u0cbe\u0cb5\u0c97\u0cc0\u0ca4\u0cc6'\u0caf\u0cbf\u0c82\u0ca6 ...\u0c8e\u0c9a\u0ccd\u200c.\u0c8e\u0cb8\u0ccd\u200c. \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cbf\u0cb3\u0cbf\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c87\u0ca6\u0cc7 \u0cae\u0cca\u0ca6\u0cb2\u0cbe\u0ca6\u0cb0\u0cc2, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c85\u0cb5\u0cb0\u0cbf\u0c97\u0cc6 \u0cb9\u0cca\u0cb8\u0ca6\u0cc7\u0ca8\u0cb2\u0ccd\u0cb2, \u0cac\u0cb0\u0cc0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0cb5\u0cb7\u0ccd\u0c9f\u0cc7 \u0cb9\u0cca\u0cb8\u0ca6\u0cc1. \u0cb8\u0cc1\u0cae\u0cbe\u0cb0\u0cc1 \u0c8e\u0cb0\u0ca1\u0cc1 \u0ca6\u0cb6\u0c95\u0c97\u0cb3 \u0cb9\u0cbf\u0c82\u0ca6\u0cc6\u0caf\u0cc7 \"\u0cac\u0cbe\u0cb3\u0cc6\u0cc2\u0c82\u0ca6\u0cc1 \u0cad\u0cbe\u0cb5\u0c97\u0cc0\u0ca4\u0cc6' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c85\u0cb5\u0cb0\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c97\u0cc0\u0ca4\u0cb8\u0cbe\u0cb9\u0cbf\u0ca4\u0cbf\u0caf\u0cbe\u0c97\u0cbf \u0cac\u0c82\u0ca6\u0cb0\u0cc1. \"\u0cb8\u0cbf\u0c82\u0cb9 \u0cae\u0ca4\u0ccd\u0ca4\u0cc1 \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0c87\u0cac\u0ccd\u0cac\u0cb0\u0cc2 \u0ca8\u0ca8\u0c97\u0cc6 \u0cac\u0cb9\u0cb3 \u0c86\u0caa\u0ccd\u0ca4\u0cb0\u0cc1. \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cac\u0cb0\u0cc6\u0caf\u0cac\u0cc7\u0c95\u0cc1 \u0c85\u0c82\u0ca4 \u0c95\u0cb0\u0cc6\u0ca4\u0c82\u0ca6\u0cb0\u0cc1. \u0c85\u0cb5\u0cb0 \u0c92\u0ca4\u0ccd\u0ca4\u0cbe\u0cb8\u0cc6\u0caf\u0cbf\u0c82\u0ca6\u0cbe\u0c97\u0cbf \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc6.", "\u0c88 \u0cb0\u0c82\u0c97\u0ca6\u0cb2\u0ccd\u0cb2\u0cbf \u0caa\u0cc2\u0cb0\u0ccd\u0ca3\u0caa\u0ccd\u0cb0\u0cae\u0cbe\u0ca3\u0cb5\u0cbe\u0c97\u0cbf \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \"\u0c9a\u0cbf\u0ca8\u0ccd\u0ca8\u0cbe\u0cb0\u0cbf \u0cae\u0cc1\u0ca4\u0ccd\u0ca4' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95. \u0ca8\u0cae\u0ccd\u0cae \u0c85\u0cb6\u0ccd\u0cb5\u0ca4\u0ccd\u0ca5\u0ccd, \u0ca8\u0cbe\u0c97\u0cbe\u0cad\u0cb0\u0ca3 \u0cae\u0ca4\u0ccd\u0ca4\u0cc1 \u0ca6\u0ca4\u0ccd\u0ca4\u0ca3\u0ccd\u0ca3 \u0ca8\u0cc0\u0cb5\u0cc7 \u0cac\u0cb0\u0cc0\u0cac\u0cc7\u0c95\u0cc1 \u0c8e\u0c82\u0ca6\u0cb0\u0cc1. \u0c86 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c95\u0ca5\u0cc6-\u0c9a\u0cbf\u0ca4\u0ccd\u0cb0\u0c95\u0ca5\u0cc6 \u0cae\u0ca4\u0ccd\u0ca4\u0cc1 \u0cb8\u0c82\u0cad\u0cbe\u0cb7\u0ca3\u0cc6 \u0cac\u0cb0\u0cc6\u0caf\u0cc1\u0cb5\u0cc1\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0cb9 \u0cac\u0cb0\u0cc6\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c9c\u0ca8 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6\u0cb0\u0cc1. \u0ca8\u0c82\u0ca4\u0cb0 \u0ca8\u0cbe\u0c97\u0ca4\u0cbf\u0cb9\u0cb3\u0ccd\u0cb3\u0cbf \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c \u0c85\u0cb5\u0cb0 \"\u0c95\u0cc6\u0cc2\u0c9f\u0ccd\u0cb0\u0cc7\u0cb6\u0cbf \u0c95\u0ca8\u0cb8\u0cc1'\u0c97\u0cc6 \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0cac\u0cb0\u0cc6\u0ca6\u0cc6. \u0ca8\u0c82\u0ca4\u0cb0 \"\u0c85\u0cae\u0cc7\u0cb0\u0cbf\u0c95\u0cbe \u0c85\u0cae\u0cc7\u0cb0\u0cbf\u0c95\u0cbe', \"\u0c95\u0ccd\u0cb0\u0ccc\u0cb0\u0ccd\u0caf', \"\u0c95\u0cc6\u0cc2\u0c9f\u0ccd\u0c9f' \u0cae\u0cc1\u0c82\u0ca4\u0cbe\u0ca6 \u0cb9\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6' \u0c8e\u0c82\u0ca6\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.", "\u0cb5\u0ccd\u0caf\u0cbe\u0cb8 \u0cae\u0ca4\u0ccd\u0ca4\u0cc1 \u0cb5\u0cbe\u0cb2\u0ccd\u0cae\u0cc0\u0c95\u0cbf \u0c87\u0cb7\u0ccd\u0c9f\u0c8e\u0c9a\u0ccd\u200c.\u0c8e\u0cb8\u0ccd\u200c. \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0caf\u0cbe\u0cb0\u0cc2 \u0cb8\u0cb9 \u0c92\u0cb3\u0ccd\u0cb3\u0cc6\u0caf\u0cb5\u0cb0\u0cb2\u0ccd\u0cb2, \u0cb9\u0cbe\u0c97\u0cc6\u0caf\u0cc7 \u0caf\u0cbe\u0cb0\u0cc2 \u0c95\u0cc6\u0c9f\u0ccd\u0c9f\u0cb5\u0cb0\u0cc2 \u0c85\u0cb2\u0ccd\u0cb2. \"\u0ca8\u0cae\u0ccd\u0cae\u0cc6\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0cae\u0ccb\u0cb9, \u0caa\u0ccd\u0cb0\u0cc0\u0ca4\u0cbf \u0c8e\u0cb7\u0ccd\u0c9f\u0cbf\u0ca6\u0cc6\u0caf\u0ccb, \u0c8e\u0cb5\u0cbf\u0cb2\u0ccd\u200c \u0cb8\u0cb9 \u0c85\u0cb7\u0ccd\u0c9f\u0cc7 \u0c87\u0ca6\u0cc6. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c95\u0cc6\u0c9f\u0ccd\u0c9f \u0caf\u0ccb\u0c9a\u0ca8\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cac\u0c82\u0ca6\u0cc7 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0cae\u0ccd\u0cae\u0cca\u0cae\u0ccd\u0cae\u0cc6 \u0c88 \u0caf\u0ccb\u0c9a\u0ca8\u0cc6 \u0ca8\u0cae\u0c97\u0cc6 \u0cb9\u0cc7\u0c97\u0cc6 \u0cac\u0c82\u0ca4\u0cc1 \u0c85\u0c82\u0ca4 \u0ca8\u0cae\u0c97\u0cc7 \u0c86\u0cae\u0cc7\u0cb2\u0cc6 \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb5\u0cbe\u0cb2\u0ccd\u0cae\u0cc0\u0c95\u0cbf \u0c8b\u0cb7\u0cbf \u0c87\u0cb0\u0cac\u0cb9\u0cc1\u0ca6\u0cc1. \u0cb0\u0cbe\u0cae\u0ca8\u0ca8\u0ccd\u0ca8\u0cc1 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0cb0\u0cac\u0cb9\u0cc1\u0ca6\u0cc1.", "\u0c85\u0cb5\u0cb0\u0cc7 \u0cb0\u0cbe\u0cb5\u0ca3\u0ca8\u0ca8\u0ccd\u0ca8\u0cc2 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cbe\u0cae\u0cbe\u0caf\u0ca3\u0ca6\u0cb2\u0ccd\u0cb2\u0cbf \u0cb0\u0cbe\u0c95\u0ccd\u0cb7\u0cb8\u0ca4\u0cc6 \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6, \u0cb0\u0cbe\u0cae\u0ca8 \u0c97\u0cc1\u0ca3\u0c97\u0cb3\u0cbe\u0c97\u0cb2\u0cc0, \u0cb8\u0cc0\u0ca4\u0cc6\u0caf \u0cae\u0cb9\u0ca4\u0ccd\u0cb5\u0cb5\u0cbe\u0c97\u0cb2\u0cc0 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cae\u0cb9\u0cbe\u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cc2 \u0c88 \u0cb0\u0cc0\u0ca4\u0cbf\u0caf \u0cb9\u0cb2\u0cb5\u0cc1 \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cac\u0cb9\u0cc1\u0ca6\u0cc1. \u0c95\u0cc6\u0c9f\u0ccd\u0c9f\u0cb5\u0cb0\u0cbf\u0cb2\u0ccd\u0cb2\u0ca6\u0cc6 \u0c95\u0ca5\u0cc6\u0c97\u0cc6 \u0c85\u0ca5\u0cc6\u0c82\u0c9f\u0cbf\u0cb8\u0cbf\u0c9f\u0cbf \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0cc6\u0c9f\u0ccd\u0c9f\u0ca4\u0ca8\u0cb5\u0cbf\u0ca6\u0ccd\u0ca6\u0cbe\u0c97\u0cb2\u0cb7\u0ccd\u0c9f\u0cc7, \u0c92\u0cb3\u0ccd\u0cb3\u0cc6\u0caf\u0ca4\u0ca8 \u0c97\u0cc6\u0cb2\u0ccd\u0cb2\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0cb5\u0ccd\u0caf\u0cbe\u0cb8 \u0cae\u0ca4\u0ccd\u0ca4\u0cc1 \u0cb5\u0cbe\u0cb2\u0ccd\u0cae\u0cc0\u0c95\u0cbf \u0cac\u0cb9\u0cb3 \u0c87\u0cb7\u0ccd\u0c9f' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.", "\u0c9f\u0cbf\u0c95\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cac\u0cb0\u0cc6\u0ca6 \u0cb9\u0cbe\u0ca1\u0cc1\u0c8e\u0c9a\u0ccd\u200c.\u0c8e\u0cb8\u0ccd\u200c.\u0cb5\u0cbf \u0c85\u0cb5\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0c95\u0cb5\u0cbf\u0ca4\u0cc6\u0c97\u0cb3\u0cb2\u0ccd\u0cb2\u0cbf \"\u0c87\u0cb7\u0ccd\u0c9f\u0cc1\u0c95\u0cbe\u0cb2 \u0c92\u0c9f\u0ccd\u0c9f\u0cbf\u0c97\u0cbf\u0ca6\u0ccd\u0ca6\u0cc1 ...' \u0cb8\u0cb9 \u0c92\u0c82\u0ca6\u0cc1. \u0c88 \u0cb9\u0cbf\u0c82\u0ca6\u0cc6 \u0c88 \u0c95\u0cb5\u0cbf\u0ca4\u0cc6\u0c97\u0cc6 \u0cb0\u0cbe\u0c97 \u0cb8\u0c82\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c88\u0c97 \u0caa\u0cc1\u0ca8\u0c83 \u0cb8\u0c82\u0c97\u0cc0\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cac\u0cbf.\u0c9c\u0cc6. \u0cad\u0cb0\u0ca4\u0ccd\u200c \u0c85\u0cb5\u0cb0\u0cc1 \u0c88 \u0c95\u0cb5\u0cbf\u0ca4\u0cc6\u0c97\u0cc6 \u0cb9\u0cca\u0cb8\u0ca6\u0cbe\u0c97\u0cbf \u0cb0\u0cbe\u0c97 \u0cb8\u0c82\u0caf\u0ccb\u0c9c\u0cbf\u0cb8\u0cbf, \"\u0c8f\u0caa\u0ccd\u0cb0\u0cbf\u0cb2\u0ccd\u200c\u0ca8 \u0cb9\u0cbf\u0cae\u0cac\u0cbf\u0c82\u0ca6\u0cc1' \u0c8e\u0ca8\u0ccd\u0ca8\u0cc1\u0cb5 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c95\u0cb5\u0cbf\u0ca4\u0cc6\u0caf\u0ca8\u0ccd\u0ca8\u0cc1 \u0cac\u0cb9\u0cb3 \u0cb5\u0cbf\u0cb2\u0c95\u0ccd\u0cb7\u0ca3 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0c97\u0cbf \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0\u0cc1.", "\"\u0ca8\u0cbe\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cbf\u0c82\u0ca6 \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97\u0c95\u0ccd\u0c95\u0cc6 \u0cac\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cc6. \u0c86\u0c97 \u0caf\u0cbe\u0c95\u0ccb \u0c88 \u0cb8\u0cbe\u0cb2\u0cc1\u0c97\u0cb3\u0cc1 \u0cb9\u0cca\u0cb3\u0cc6\u0ca6\u0cb5\u0cc1. \u0cb9\u0cca\u0cb3\u0cc6\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c9f\u0cbf\u0c95\u0cc6\u0c9f\u0ccd\u200c \u0cae\u0cc7\u0cb2\u0cc6 \u0cac\u0cb0\u0cc6\u0ca6\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc6. \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe, \u0cb9\u0cca\u0cb3\u0cb2\u0ccd\u0c95\u0cc6\u0cb0\u0cc6 \u0cac\u0cb0\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0c87\u0ca1\u0cc0 \u0caa\u0ca6\u0ccd\u0caf \u0cae\u0cc1\u0c97\u0cbf\u0ca6\u0cbf\u0ca4\u0ccd\u0ca4\u0cc1. \u0c88 \u0c95\u0cb5\u0cbf\u0ca4\u0cc6\u0c97\u0cc6 \u0c9a\u0c82\u0ca6\u0ccd\u0cb0\u0cc1 \u0cb0\u0cbe\u0c97 \u0cb8\u0c82\u0caf\u0ccb\u0c9c\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb8\u0cbf. \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0cae\u0ca4\u0ccd\u0ca4\u0cc1 \u0cb0\u0ca4\u0ccd\u0ca8\u0cae\u0cbe\u0cb2 \u0caa\u0ccd\u0cb0\u0c95\u0cbe\u0cb6\u0ccd\u200c \u0c85\u0cb5\u0cb0\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0ca1\u0cc1 \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c88\u0c97 \u0c86 \u0c95\u0cb5\u0cbf\u0ca4\u0cc6 \u0cae\u0ca4\u0ccd\u0ca4\u0cc6 \u0cad\u0cb0\u0ca4\u0ccd\u200c \u0c95\u0cc8\u0c97\u0cc6 \u0cb8\u0cbf\u0c95\u0ccd\u0c95\u0cbf \u0cb9\u0cca\u0cb8\u0ca6\u0cbe\u0c97\u0cbf \u0cac\u0c82\u0ca6\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb5\u0cc6\u0c82\u0c95\u0c9f\u0cc7\u0cb6\u0cae\u0cc2\u0cb0\u0ccd\u0ca4\u0cbf.", "\u0c8e\u0c9a\u0ccd\u200c\u0c8e\u0cb8\u0ccd\u200c\u0cb5\u0cbf \u0cad\u0cb0\u0cb5\u0cb8\u0cc6* \u0cb8\u0cbf\u0c82\u0caa\u0cb2\u0ccd\u200c \u0c95\u0ca5\u0cc6 \u0c87\u0cb0\u0cc1\u0ca4\u0ccd\u0ca4\u0cc6* \u0c8e\u0cae\u0ccb\u0cb7\u0ca8\u0cb2\u0ccd\u200c \u0cb8\u0cc0\u0ca8\u0ccd\u200c \u0c87\u0cb0\u0cc1\u0ca4\u0ccd\u0ca4\u0cc6* \u0c9c\u0ccb\u0c97\u0cc1\u0cb3\u0ca6\u0c82\u0ca5 \u0cb9\u0cbe\u0ca1\u0cbf\u0cb0\u0cc1\u0ca4\u0ccd\u0ca4\u0cc6", "\u0cb8\u0cbf\u0ca8\u0cbf\u0cae\u0cbe \u0c9f\u0cbf.\u0cb5\u0cbf\u0c97\u0cbe\u0c97\u0cbf \u0c8e\u0c9a\u0ccd\u0c9a\u0cc6\u0cb8\u0ccd\u0cb5\u0cbf \u0cac\u0cb0\u0cc6\u0ca6 \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3\u0cc1-\u0cac\u0cbe\u0ca8\u0cb2\u0ccd\u0cb2\u0cbf \u0c93\u0ca1\u0ccb \u0cae\u0cc7\u0c98 (\u0c85\u0cae\u0cc7\u0cb0\u0cbf\u0c95\u0cbe \u0c85\u0cae\u0cc7\u0cb0\u0cbf\u0c95\u0cbe)-\u0cae\u0ca3\u0ccd\u0ca3\u0cb2\u0ccd\u0cb2\u0cbf \u0cac\u0cbf\u0ca6\u0ccd\u0ca6\u0ca8\u0ccb (\u0c9a\u0cbf\u0ca8\u0ccd\u0ca8\u0cbe\u0cb0\u0cbf \u0cae\u0cc1\u0ca4\u0ccd\u0ca4)-\u0cb0\u0cc6\u0c95\u0ccd\u0c95\u0cc6 \u0c87\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc6 (\u0c9a\u0cbf\u0ca8\u0ccd\u0ca8\u0cbe\u0cb0\u0cbf \u0cae\u0cc1\u0ca4\u0ccd\u0ca4)-\u0c95\u0cbe\u0cae\u0ca8 \u0cac\u0cbf\u0cb2\u0ccd\u0cb2\u0cbf\u0ca8 \u0cae\u0cc7\u0cb2\u0cc6 (\u0cac\u0cbe\u0cb3\u0cc6\u0cc2\u0c82\u0ca6\u0cc1 \u0cad\u0cbe\u0cb5\u0c97\u0cc0\u0ca4\u0cc6)-\u0c87\u0ca6\u0cc1 \u0caf\u0cbe\u0cb5 \u0cb2\u0ccb\u0c95\u0cb5\u0ccb (\u0cae\u0cc8\u0ca4\u0ccd\u0cb0\u0cbf)-\u0c85\u0cae\u0ccd\u0cae \u0ca8\u0cbe\u0ca8\u0cc1 (\u0c95\u0ccd\u0cb0\u0cc7\u0c9c\u0cbf \u0c95\u0cc1\u0c9f\u0cc1\u0c82\u0cac)-\u0ca6\u0cc2\u0cb0\u0ca6\u0cbf\u0c82\u0ca6\u0cb2\u0cc7 \u0c9c\u0cc0\u0cb5 \u0cb9\u0cbf\u0c82\u0ca1\u0cc1\u0ca4\u0cbf\u0ca6\u0cc6 (\u0cae\u0cc1\u0c95\u0ccd\u0ca4)", "\u0cac\u0cb0\u0cb9: \u0c9a\u0cc7\u0ca4\u0ca8\u0ccd\u200c \u0ca8\u0cbe\u0ca1\u0cbf\u0c97\u0cc7\u0cb0\u0ccd\u200c\u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1"], "title": "\u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c85\u0ca8\u0ccd\u0ca8\u0cc1\u0cb5 \u0cae\u0cc1\u0ca8\u0ccd\u0ca8 \u0cae\u0cc7\u0cb7\u0ccd\u0c9f\u0ccd\u0cb0\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc1"},
{"url": "https://www.udayavani.com/kannada/news/interviews/244830/what-a-laugh", "content": ["\u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc1 \u0cb8\u0cc1\u0cae\u0cbe\u0cb0\u0cc1 17 \u0cb5\u0cb0\u0ccd\u0cb7\u0cb5\u0cbe\u0ca6\u0cb0\u0cc2 \u0cb8\u0ca6\u0cbe \u0cb8\u0cc1\u0ca6\u0ccd\u0ca6\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0c9f\u0cbf \u0c8e\u0c82\u0ca6\u0cb0\u0cc6 \u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf. 2002\u0cb0\u0cb2\u0ccd\u0cb2\u0cbf \"\u0ca8\u0cbf\u0ca8\u0c97\u0cbe\u0c97\u0cbf' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f \u0cb0\u0cbe\u0ca7\u0cbf\u0c95\u0cbe \u0c85\u0c82\u0ca6\u0cbf\u0ca8\u0cbf\u0c82\u0ca6 \u0c87\u0c82\u0ca6\u0cbf\u0ca8\u0cb5\u0cb0\u0cc6\u0c97\u0cc2 \u0ca8\u0cbe\u0ca8\u0cbe \u0c95\u0cbe\u0cb0\u0ca3\u0c97\u0cb3\u0cbf\u0c97\u0cbe\u0c97\u0cbf \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cbe\u0cb0\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0ca6\u0cc6\u0cc2\u0ca1\u0ccd\u0ca1 \u0c97\u0ccd\u0caf\u0cbe\u0caa\u0ccd\u200c \u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cb0\u0cbe\u0ca7\u0cbf\u0c95\u0cbe \u0cb8\u0cc1\u0ca4\u0ccd\u0ca4 \u0cb8\u0cbe\u0c95\u0cb7\u0ccd\u0c9f\u0cc1 \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0cc1 \u0c95\u0cc7\u0cb3\u0cbf\u0cac\u0c82\u0ca6\u0cc1\u0cb5\u0cc1. \u0c88 \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3 \u0ca8\u0ca1\u0cc1\u0cb5\u0cc6\u0caf\u0cc7 \u0cb0\u0cbe\u0ca7\u0cbf\u0c95\u0cbe \u0cae\u0ca4\u0ccd\u0ca4\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cb0\u0cc1\u0cb5\u0cc1\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cb9\u0cb2\u0cb5\u0cc1 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6, \u0c95\u0cc1\u0ca4\u0cc2\u0cb9\u0cb2\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6 ...", "\u0c92\u0cae\u0ccd\u0cae\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cab\u200c\u0cc1\u0cb2\u0ccd\u200c \u0c86\u0ccd\u0caf\u0c95\u0ccd\u0c9f\u0cc0\u0cb5\u0ccd\u200c, \u0c87\u0ca8\u0ccd\u0ca8\u0cca\u0cae\u0ccd\u0cae\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0cae\u0cbe\u0caf. \u0c8e\u0cb2\u0ccd\u0cb2\u0cbf \u0cb9\u0ccb\u0ca6\u0cb0\u0cc1 \u0c8e\u0c82\u0ca6\u0cc1 \u0c9f\u0cbe\u0cb0\u0ccd\u0c9a\u0ccd\u200c \u0cb9\u0cbe\u0c95\u0cbf \u0cb9\u0cc1\u0ca1\u0cc1\u0c95\u0cc1\u0cb5 \u0cb9\u0cca\u0ca4\u0ccd\u0ca4\u0cbf\u0c97\u0cc6 \"\u0ca8\u0cbe\u0ca8\u0cbf\u0cb2\u0ccd\u0cb2\u0cbf\u0ca6\u0ccd\u0ca6\u0cc0\u0ca8\u0cbf' \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0ccd\u0caf\u0c95\u0ccd\u0cb7\u0cb5\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe. \u0caf\u0cbe\u0cb5 \u0cb0\u0cbe\u0ca7\u0cbf\u0c95\u0cbe \u0c8e\u0c82\u0ca6\u0cc1 \u0ca8\u0cc0\u0cb5\u0cc1 \u0c95\u0cc7\u0cb3\u0cbf\u0ca6\u0cb0\u0cc6 \u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c8e\u0c82\u0ca6\u0cc1 \u0cb9\u0cc7\u0cb3\u0cac\u0cc7\u0c95\u0cc1. \u0c87\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6 \u0cae\u0cc7\u0cb2\u0cc6 \u0ca8\u0cc0\u0cb5\u0cc1 \u0cab\u0ccd\u0cb2\u0ccd\u0caf\u0cbe\u0cb6\u0ccd\u200c\u0cac\u0ccd\u0caf\u0cbe\u0c95\u0ccd\u200c\u0c97\u0cc6 \u0c9c\u0cbe\u0cb0\u0cc1\u0ca4\u0ccd\u0ca4\u0cc0\u0cb0\u0cbf. \u0c85\u0cb5\u0cb0 \u0cac\u0c97\u0ccd\u0c97\u0cc6 \u0cac\u0c82\u0ca6 \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0ca8\u0cbf\u0cae\u0ccd\u0cae \u0c95\u0ca3\u0ccd\u0ca3 \u0cae\u0cc1\u0c82\u0ca6\u0cc6 \u0cac\u0c82\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cb5\u0cc6, \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0cc1 \u0c95\u0cbf\u0cb5\u0cbf\u0caf\u0cb2\u0ccd\u0cb2\u0cbf \u0c97\u0cc1\u0c82\u0caf\u0ccd\u200c\u0c97\u0cbe\u0ca1\u0cc1\u0ca4\u0ccd\u0ca4\u0cb5\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c88\u0c97\u0cc7\u0ca8\u0cc1 \u0cb8\u0cc1\u0ca6\u0ccd\u0ca6\u0cbf \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0c95\u0cc2\u0ca1\u0cbe \u0ca8\u0cbf\u0cae\u0ccd\u0cae\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cc1\u0ca4\u0ccd\u0ca4\u0ca6\u0cc6.", "\u0cb0\u0cbe\u0ca7\u0cbf\u0c95\u0cbe \u0ca6\u0cc2\u0cb0\u0ca6\u0cbf\u0c82\u0ca6\u0cb2\u0cc7 \u0c87\u0c82\u0ca4\u0cb9 \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c88\u0c97 \u0cae\u0ca4\u0ccd\u0ca4\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \"\u0c95\u0cbe\u0c82\u0c9f\u0ccd\u0cb0\u0ccd\u0caf\u0cbe\u0c95\u0ccd\u0c9f\u0ccd', \"\u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0caa\u0cca\u0ca8\u0ccd\u0ca8\u0caa\u0ccd\u0caa' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u00a0\"\u0cb9\u0cb2\u0ccb \u0cae\u0cc7\u0ca1\u0c82 \u0c87\u0cb7\u0ccd\u0c9f\u0ccd \u0ca6\u0cbf\u0ca8 \u0c8e\u0cb2\u0ccd\u0cb2\u0ccb\u0c97\u0cbf\u0ca6\u0ccd\u0cb0\u0cbf' \u0c8e\u0c82\u0ca6\u0cb0\u0cc6, \"\u0c8e\u0cb2\u0ccd\u0cb2\u0cc2 \u0cb9\u0ccb\u0c97\u0cbf\u0cb2\u0ccd\u0cb2 \u0cb8\u0ccd\u0cb5\u0cbe\u0cae\u0cbf, \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc6' \u0c8e\u0c82\u0cac \u0c89\u0ca4\u0ccd\u0ca4\u0cb0 \u0cb0\u0cbe\u0ca7\u0cbf\u0c95\u0cbe \u0c85\u0cb5\u0cb0\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0ccc\u0ca6\u0cc1, \u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0cb0\u0cbe\u0ca7\u0cbf\u0c95\u0cbe \u0c85\u0cb5\u0cb0\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0cbf\u0c9f\u0ccd\u0c9f\u0cc1, \u0c8e\u0cb2\u0ccd\u0cb2\u0cc2 \u0cb9\u0ccb\u0c97\u0cbf\u0cb2\u0ccd\u0cb2. \u0cb9\u0ccb\u0c97\u0ccb\u0ca6\u0cc1 \u0c87\u0cb2\u0ccd\u0cb2. \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0ca8\u0cbe\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0ca1\u0cbe\u0cb2\u0cb0\u0ccd \u0c95\u0cbe\u0cb2\u0ccb\u0ca8\u0cbf\u0caf \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc7\u0ca8\u0cc6.", "\u0ca8\u0ca8\u0ccd\u0ca8 \u0c95\u0cc1\u0c9f\u0cc1\u0c82\u0cac\u0ca6 \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cbe\u0cb2 \u0c95\u0cb3\u0cc6\u0caf\u0cac\u0cc7\u0c95\u0cc6\u0c82\u0cac \u0c95\u0cbe\u0cb0\u0ca3 \u0cb9\u0cbe\u0c97\u0cc2 \u0ca8\u0ca8\u0ccd\u0ca8 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0c95\u0cc6\u0cb2\u0cb8\u0c97\u0cb3\u0cbf\u0c97\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0cac\u0ccd\u0cb0\u0cc7\u0c95\u0ccd\u200c \u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cc7 \u0cb2\u0cc8\u0cab\u0ccd \u0c85\u0cb2\u0ccd\u0cb2, \u0ca8\u0ca8\u0ccd\u0ca8\u0ca6\u0cc7 \u0c86\u0ca6 \u0c95\u0cc1\u0c9f\u0cc1\u0c82\u0cac\u0cb5\u0cbf\u0ca6\u0cc6, \u0cae\u0c97\u0cb3\u0cbf\u0ca6\u0ccd\u0ca6\u0cbe\u0cb3\u0cc6, \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c \u0c87\u0ca6\u0cc6. \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c85\u0cb7\u0ccd\u0c9f\u0c95\u0ccd\u0c95\u0cc7 \u0c86 \u0ca4\u0cb0\u0cb9 \u0c97\u0cbe\u0cb8\u0cbf\u0caa\u0ccd\u200c \u0cb9\u0cac\u0ccd\u0cac\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0cb0\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0ca6 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0c95\u0cc2\u0ca1\u0cbe \u0ca8\u0ca8\u0c97\u0cc6 \u0cac\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbe\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c87\u0cb2\u0ccd\u0cb2 \u0c8e\u0c82\u0ca6\u0cc1 \u0c85\u0ca8\u0cc7\u0c95\u0cb0\u0cc1 \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cbf\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf, \u0ca8\u0ca8\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c86\u0cab\u200c\u0cb0\u0ccd\u200c \u0cac\u0cb0\u0cb2\u0cbf\u0cb2\u0ccd\u0cb2.", "\u0c86 \u0ca8\u0c82\u0ca4\u0cb0 \u0cb8\u0cbf\u0c95\u0ccd\u0c95\u0cb5\u0cb0\u0cc1, \"\u0cae\u0cc7\u0ca1\u0c82 \u0ca8\u0cc0\u0cb5\u0cc1 \u0cb2\u0c82\u0ca1\u0ca8\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0cb0\u0c82\u0ca4\u0cc6, \u0cae\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf\u0ca6\u0ccd\u0cb0\u0c82\u0ca4\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb9\u0cc6\u0cb8\u0cb0\u0cc1 \u0cac\u0cb0\u0ccd\u0ca4\u0cbe \u0c87\u0ca6\u0ccd\u0ca6\u0c82\u0ca4\u0cc6 \u0c97\u0cbe\u0cb8\u0cbf\u0caa\u0ccd\u200c \u0c95\u0cc2\u0ca1\u0cbe \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0ca8\u0ca6\u0cb0 \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0cc1. \u00a0\u00a0\u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6 \u0ca6\u0cbf\u0ca8\u0ca6\u0cbf\u0c82\u0ca6\u0cb2\u0cc2 \u0c97\u0cbe\u0cb8\u0cbf\u0caa\u0ccd\u200c \u0c95\u0cc7\u0cb3\u0cbf \u0c95\u0cc7\u0cb3\u0cbf \u0cb0\u0cbe\u0ca7\u0cbf\u0c95\u0cbe \u0cb8\u0cc1\u0cb8\u0ccd\u0ca4\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \u0c8e\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6\u0c82\u0ca6\u0cb0\u0cc6 \u0caf\u0cbe\u0cb0\u0cc1 \u0c8f\u0ca8\u0cc7 \u0cac\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0c95\u0ccd\u0caf\u0cbe\u0cb0\u0cc7 \u0c85\u0ca8\u0ccd\u0ca8\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0c97\u0cc6 \u0c85\u0cb5\u0cb0\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\"\u0cac\u0cb9\u0cc1\u0cb6\u0c83 \u0ca8\u0cbe\u0ca8\u0cc1 \u0caf\u0cbe\u0cb0 \u0c97\u0ccb\u0c9c\u0cbf\u0c97\u0cc2 \u0cb9\u0ccb\u0c97\u0ca6\u0cc7 \u0ca8\u0ca8\u0ccd\u0ca8 \u0c95\u0cc6\u0cb2\u0cb8\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6 \u0ca8\u0ccb\u0ca1\u0cbf, \u0c85\u0ca6\u0c95\u0ccd\u0c95\u0cc7 \u0c87\u0cb0\u0cac\u0cc7\u0c95\u0cc1, \u0ca8\u0ca8\u0ccd\u0ca8 \u0cb8\u0cc1\u0ca4\u0ccd\u0ca4\u0cb5\u0cc7 \u0c97\u0cbe\u0cb8\u0cbf\u0caa\u0ccd\u200c \u0cac\u0cb0\u0ccb\u0ca6\u0cc1. \u0c97\u0cbe\u0cb8\u0cbf\u0caa\u0ccd\u200c \u0caa\u0ccd\u0cb0\u0c95\u0cbe\u0cb0, \u0ca8\u0ca8\u0c97\u0cc6 \u0cae\u0cc2\u0cb0\u0cc1 \u0cae\u0c95\u0ccd\u0c95\u0cb3\u0cbf\u0cb0\u0cac\u0cc7\u0c95\u0cc1. \u0c92\u0c82\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cb2\u0c82\u0ca1\u0ca8\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0c82\u0ca4\u0cc6, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cae\u0c97\u0cc1\u0cb5\u0ca8\u0ccd\u0ca8\u0cc1 \u0caf\u0cbe\u0cb0\u0cbf\u0c97\u0ccb \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0c82\u0ca4\u0cc6, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cae\u0c97\u0cc1 \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6 \u0c87\u0ca6\u0cc6. \u0c88 \u0ca4\u0cb0\u0cb9\u0ca6 \u0c97\u0cbe\u0cb8\u0cbf\u0caa\u0ccd\u200c \u0c8e\u0cb2\u0ccd\u0cb2\u0cbe \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c87\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0ca8\u0c97\u0cc1 \u0cac\u0cb0\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0ca8\u0cbe\u0cb5\u0cc1 \u0ca6\u0cc2\u0cb0\u0cb5\u0cbe\u0c97\u0cbf\u0cb2\u0ccd\u0cb2; \u0cb8\u0ca4\u0ccd\u0caf \u0ca8\u0cae\u0c97\u0cb7\u0ccd\u0c9f\u0cc7 \u0c97\u0cc6\u0cc2\u0ca4\u0ccd\u0ca4\u0cc1\u0cb0\u0cbe\u0ca7\u0cbf\u0c95\u0cbe \u0c95\u0cc1\u0cb0\u0cbf\u0ca4\u0cc1 \u0c87\u0ca4\u0ccd\u0ca4\u0cc0\u0c9a\u0cbf\u0ca8 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0cb9\u0cb0\u0cbf\u0ca6\u0cbe\u0ca1\u0cbf\u0ca6 \u0ca6\u0cc6\u0cc2\u0ca1\u0ccd\u0ca1 \u0cb8\u0cc1\u0ca6\u0ccd\u0ca6\u0cbf \u0c8e\u0c82\u0ca6\u0cb0\u0cc6 \u0cb0\u0cbe\u0ca7\u0cbf\u0c95\u0cbe \u0cb9\u0cbe\u0c97\u0cc2 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0cc7\u0cb0\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6. \u0c88\u0c97 \u0caf\u0cbe\u0cb5\u0cc1\u0ca6\u0cc7 \u0cb8\u0c82\u0cac\u0c82\u0ca7\u0cb5\u0cbf\u0cb2\u0ccd\u0cb2\u0cb5\u0c82\u0ca4\u0cc6 \u0c8e\u0c82\u0cac\u0cc1\u0ca6\u0cc1. \u0c86\u0ca6\u0cb0\u0cc6, \u0c87\u0cb7\u0ccd\u0c9f\u0cc1 \u0ca6\u0cbf\u0ca8 \u0cb0\u0cbe\u0ca7\u0cbf\u0c95\u0cbe \u0c88 \u0cac\u0c97\u0ccd\u0c97\u0cc6 \u0c8f\u0ca8\u0cc2 \u0cae\u0cbe\u0ca4\u0ca8\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c88\u0c97 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \"\u0c86 \u0ca4\u0cb0\u0cb9\u0ca6 \u0c97\u0cbe\u0cb8\u0cbf\u0caa\u0ccd\u200c \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc7\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0cb9\u0cc7\u0cb3\u0cbf. \u0ca8\u0cbe\u0ca8\u0cbe\u0c97\u0cbf \u0cae\u0cbe\u0ca7\u0ccd\u0caf\u0cae\u0c97\u0cb3 \u0cae\u0cc1\u0c82\u0ca6\u0cc6 \u0cac\u0c82\u0ca6\u0cc1 \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0ca8\u0cc0\u0cb5\u0cc1 \u0c95\u0cc7\u0cb3\u0cbf\u0ca6\u0cb0\u0cb7\u0ccd\u0c9f\u0cc7 \u0ca8\u0cbe\u0ca8\u0cc1 \u0cb9\u0cc7\u0cb3\u0cac\u0cb9\u0cc1\u0ca6\u0cc1.", "\u0ca8\u0cbe\u0cb5\u0cc1 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6. \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0ca4\u0ccd\u0caf \u0c8f\u0ca8\u0cc6\u0c82\u0cac\u0cc1\u0ca6\u0cc1 \u0ca8\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc1. \u0c85\u0ca6\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0caf\u0cbe\u0cb0\u0cbf\u0c97\u0ccb \u0cb9\u0cc7\u0cb3\u0cc1\u0cb5 \u0c85\u0c97\u0ca4\u0ccd\u0caf \u0ca8\u0ca8\u0c97\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cac\u0cb0\u0cc0 \u0cb0\u0cbe\u0ca7\u0cbf\u0c95\u0cbe \u0c85\u0cb2\u0ccd\u0cb2, \u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf. \u0cb8\u0cbe\u0caf\u0ccb\u0cb5\u0cb0\u0cc6\u0c97\u0cc2 \u0c86 \u0cb9\u0cc6\u0cb8\u0cb0\u0cc1 \u0cac\u0ca6\u0cb2\u0cbe\u0c97\u0cb2\u0ccd\u0cb2. \u0c95\u0cc6\u0cc2\u0ca8\u0cc6\u0cb5\u0cb0\u0cc6\u0c97\u0cc2 \u0ca8\u0ca8\u0ccd\u0ca8 \u0c86 \u0cb9\u0cc6\u0cb8\u0cb0\u0cc1 \u0cac\u0ca6\u0cb2\u0cbe\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cbf\u0c97\u0cc2 \u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cbe\u0c97\u0cbf\u0caf\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c86 \u0cb9\u0cc6\u0cb8\u0cb0\u0cc1 \u0cb8\u0ca6\u0cbe \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6\u0c97\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0cb5 \u0cae\u0cc2\u0cb2\u0c95 \u0ca4\u0ca8\u0ccd\u0ca8 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0c9c\u0cc0\u0cb5\u0ca8\u0ca6 \u0c95\u0cc1\u0cb0\u0cbf\u0ca4\u0cbe\u0ca6 \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cc2 \u0ca4\u0cc6\u0cb0\u0cc6 \u0c8e\u0cb3\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cbf\u0ca8 \u0ca4\u0cb0\u0cb9 \u0c85\u0cb2\u0ccd\u0cb2\u0cb0\u0cbe\u0ca7\u0cbf\u0c95\u0cbe \u0c88\u0c97 \u0cb9\u0cbf\u0c82\u0ca6\u0cbf\u0ca8 \u0ca4\u0cb0\u0cb9 \u0cb8\u0cbf\u0ca8\u0cbf\u0cae\u0cbe \u0cae\u0cc7\u0cb2\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2. \u0ca8\u0cbf\u0cb0\u0ccd\u0cae\u0cbe\u0caa\u0c95, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0cb8\u0c82\u0caa\u0cb0\u0ccd\u0c95\u0cbf\u0cb8\u0ccb\u0ca6\u0cc1 \u0c95\u0cc2\u0ca1\u0cbe \u0c95\u0cb7\u0ccd\u0c9f\u0ca6 \u0c95\u0cc6\u0cb2\u0cb8. \u0c85\u0cb5\u0cb0\u0ca6\u0ccd\u0ca6\u0cc7 \u0c86\u0ca6 \u0c95\u0cc6\u0cb2\u0cb8\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0cb0\u0cbe\u0ca7\u0cbf\u0c95\u0cbe \u0caf\u0cbe\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2, \u0cb8\u0cbf\u0ca8\u0cbf\u0cae\u0cbe\u0ca6 \u0c86\u0cb8\u0c95\u0ccd\u0ca4\u0cbf \u0c95\u0ca1\u0cbf\u0cae\u0cc6\u0caf\u0cbe\u0caf\u0cbf\u0ca4\u0cbe \u0c8e\u0c82\u0ca6\u0cc1 \u0ca8\u0cc0\u0cb5\u0cc1 \u0c95\u0cc7\u0cb3\u0cac\u0cb9\u0cc1\u0ca6\u0cc1. \u0c88 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cc6 \u0cb0\u0cbe\u0ca7\u0cbf\u0c95\u0cbe \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \"\u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cbf\u0ca8 \u0ca4\u0cb0\u0cb9 \u0c85\u0cb2\u0ccd\u0cb2' \u0c8e\u0ca8\u0ccd\u0ca8\u0cc1\u0cb5 \u0cae\u0cc2\u0cb2\u0c95 \u0cb8\u0cbf\u0ca8\u0cbf\u0cae\u0cbe\u0ca8\u0cc7 \u0cae\u0cc1\u0c96\u0ccd\u0caf\u0cb5\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb8\u0cc2\u0c9a\u0ccd\u0caf\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\"\u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cbf\u0ca8 \u0ca4\u0cb0\u0cb9 \u0c85\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0cc6\u0cb2\u0cb8\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1, \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cb5\u0cbf\u0cb7\u0caf\u0c97\u0cb3\u0cbf\u0c97\u0cc6 \u0cb8\u0cae\u0caf \u0cae\u0cc0\u0cb8\u0cb2\u0cbf\u0ca1\u0cac\u0cc7\u0c95\u0cc1. \u0ca8\u0ca8\u0ccd\u0ca8 \u0cae\u0c97\u0cb3\u0cc1, \u0cab\u0ccd\u0caf\u0cbe\u0cae\u0cbf\u0cb2\u0cbf, \u0ca8\u0ca8\u0ccd\u0ca8 \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c ... \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0ca6\u0cb0 \u0cac\u0c97\u0ccd\u0c97\u0cc6\u0caf\u0cc2 \u0c97\u0cae\u0ca8\u0cb9\u0cb0\u0cbf\u0cb8\u0cac\u0cc7\u0c95\u0cc1. \u0ca8\u0cbe\u0ca8\u0cc1 14\u0ca8\u0cc7 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cbe\u0c97 \u0cb8\u0cbf\u0ca8\u0cbf\u0cae\u0cbe\u0ca8\u0cc7 \u0ca8\u0ca8\u0ccd\u0ca8 \u0cb2\u0cc8\u0cab\u0ccd. \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc7\u0ca8\u0cc2 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0cb8\u0cbf\u0ca8\u0cbf\u0cae\u0cbe \u0c92\u0c82\u0ca6\u0cc1 \u0cad\u0cbe\u0c97\u0cb5\u0cbe\u0c97\u0cbf\u0ca6\u0cc6 \u0c85\u0cb7\u0ccd\u0c9f\u0cc7. \u0caa\u0ccd\u0caf\u0cbe\u0cb6\u0ca8\u0ccd\u200c\u0c97\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "\u0c88\u0c97 \u0cae\u0cca\u0ca6\u0cb2\u0cbf\u0ca8 \u0ca4\u0cb0\u0cb9 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0c95\u0cb7\u0ccd\u0c9f. \u0c95\u0ca8\u0ccd\u0ca8\u0ca1\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc7, \u0cae\u0cb2\u0caf\u0cbe\u0cb3\u0c82, \u0ca4\u0cae\u0cbf\u0cb3\u0cbf\u0ca8\u0cbf\u0c82\u0ca6\u0cb2\u0cc2 \u0c86\u0cab\u200c\u0cb0\u0ccd\u200c \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c86\u0ca6\u0cb0\u0cc6, \u0ca1\u0cc7\u0c9f\u0ccd\u0cb8\u0ccd\u200c \u0cb9\u0cca\u0c82\u0ca6\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0cc1.\u00a0\u0cb8\u0ca6\u0ccd\u0caf \u0cb0\u0cbe\u0ca7\u0cbf\u0c95\u0cbe\u0c97\u0cc6 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6\u0caf\u0c82\u0ca4\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0ca8\u0cbe\u0caf\u0c95\u0cbf \u0caa\u0ccd\u0cb0\u0ca7\u0cbe\u0ca8 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0cb5\u0cbe\u0ca6 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cb7\u0ccd\u0c9f\u0cc7 \u0cae\u0cbe\u0ca1\u0cb2\u0cc1 \u0cb0\u0cbe\u0ca7\u0cbf\u0c95\u0cbe \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6.\u00a0", "\u0cb0\u0cbe\u0ca7\u0cbf\u0c95\u0cbe\u0c97\u0cbe\u0c97\u0cbf \u0c95\u0ca5\u0cc6 \u0c95\u0cc7\u0cb3\u0ccd\u0cb3\u0ccb \u0c9f\u0cc0\u0c82\u0cb0\u0cbe\u0ca7\u0cbf\u0c95\u0cbe \u0cac\u0ca6\u0cb2\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbf\u0c82\u0ca6\u0cc6\u0caf\u0cbe\u0ca6\u0cb0\u0cc6 \u0c85\u0cb5\u0cb0\u0cc7 \u0c95\u0ca5\u0cc6 \u0c95\u0cc7\u0cb3\u0cbf, \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c93\u0c95\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c88\u0c97 \u0c85\u0cb5\u0cb0\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6, \u0c85\u0cb5\u0cb0\u0cc1 \u0cae\u0cca\u0ca6\u0cb2\u0cbf\u0ca8 \u0ca4\u0cb0\u0cb9 \u0c87\u0cb2\u0ccd\u0cb2. \u0c86 \u0cac\u0ca6\u0cb2\u0cbe\u0cb5\u0ca3\u0cc6 \u0c85\u0cb5\u0cb0 \u0c95\u0ca5\u0cc6 \u0c86\u0caf\u0ccd\u0c95\u0cc6\u0caf \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cc2 \u0c86\u0c97\u0cbf\u0ca6\u0cc6. \u0cb0\u0cbe\u0ca7\u0cbf\u0c95\u0cbe\u0c97\u0cc6 \u0c95\u0ca5\u0cc6 \u0cb9\u0cc7\u0cb3\u0cc1\u0cb5 \u0cae\u0cca\u0ca6\u0cb2\u0cc1 \u0ca8\u0cc0\u0cb5\u0cc1 \u0c85\u0cb5\u0cb0 \u0c9f\u0cc0\u0c82\u0c97\u0cc6 \u0cb9\u0cc7\u0cb3\u0cac\u0cc7\u0c95\u0cc1. \u0c9f\u0cc0\u0c82\u0ca8\u0cb5\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0c85\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cc1\u0ca4\u0ccd\u0ca4\u0ca6\u0cc6. \"\u0ca8\u0ca8\u0ccd\u0ca8\u0ca6\u0cc7 \u0c86\u0ca6 \u0c92\u0c82\u0ca6\u0cc1 \u0c9f\u0cc0\u0c82 \u0c87\u0ca6\u0cc6. \u0cae\u0cca\u0ca6\u0cb2\u0cc1 \u0c85\u0cb5\u0cb0\u0cc1 \u0c95\u0ca5\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0c82\u0ca4\u0cb0 \u0ca8\u0cbe\u0cb5\u0cc6\u0cb2\u0ccd\u0cb2\u0cb0\u0cc2 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c95\u0cc2\u0ca1\u0cbe \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0c86\u0c97\u0cbf\u0cb0\u0cac\u0cc7\u0c95\u0cc1.", "\u0ca8\u0ca8\u0ccd\u0ca8 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cb0\u0cc6 \u0c85\u0cb5\u0cb0\u0cc1 \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0c86\u0c97\u0cbf\u0cb0\u0cb2\u0cc7\u0cac\u0cc7\u0c95\u0cc1. \u0cae\u0cca\u0ca6\u0cb2\u0cbf\u0ca8 \u0cb0\u0cc0\u0ca4\u0cbf \u0cac\u0cc7\u0cb0\u0cc6 \u0c88\u0c97 \u0ca8\u0ca8\u0ccd\u0ca8 \u0cb8\u0cc1\u0ca4\u0ccd\u0ca4\u0cae\u0cc1\u0ca4\u0ccd\u0ca4 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0c87\u0ca6\u0cc6. \u0cb9\u0cbe\u0c97\u0c82\u0ca4 \u0cac\u0c9c\u0cc6\u0c9f\u0ccd\u200c, \u0cb8\u0c82\u0cad\u0cbe\u0cb5\u0ca8\u0cc6 \u0c93\u0cb5\u0cb0\u0ccd\u200c \u0c85\u0c82\u0ca4\u0cb2\u0ccd\u0cb2, \u0c92\u0cac\u0ccd\u0cac \u0cac\u0cc7\u0ca1\u0cbf\u0c95\u0cc6\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0c9f\u0cbf \u0c8e\u0cb7\u0ccd\u0c9f\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbe\u0cb3\u0ccd\u0cb3\u0ccb, \u0c85\u0cb5\u0cb3 \u0c9f\u0ccd\u0cb0\u0cc0\u0c9f\u0ccd\u200c\u0cae\u0cc6\u0c82\u0c9f\u0ccd\u200c \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0ccb \u0c85\u0cb7\u0ccd\u0c9f\u0ca8\u0ccd\u0ca8\u0cc1 \u0caa\u0cc2\u0cb0\u0cc8\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0\u0cb9\u0cbe\u0c97\u0c82\u0ca4 \u0cb0\u0cbe\u0ca7\u0cbf\u0c95\u0cbe \u0caa\u0cc7\u0cae\u0cc6\u0c82\u0c9f\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c95\u0cbe\u0c82\u0caa\u0ccd\u0cb0\u0cae\u0cc8\u0cb8\u0ccd\u200c \u0c86\u0c97\u0ccb\u0ca6\u0cc7 \u0c87\u0cb2\u0ccd\u0cb2 \u0c8e\u0c82\u0ca6\u0cc7\u0ca8\u0cbf\u0cb2\u0ccd\u0cb2. \u0cb8\u0ca3\u0ccd\u0ca3 \u0cac\u0c9c\u0cc6\u0c9f\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0ca4\u0cb0\u0cb9\u0ca6 \u0c95\u0ca5\u0cc6 \u0c87\u0cb5\u0cb0\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0cb0\u0cc6, \u0cb8\u0c82\u0cad\u0cbe\u0cb5\u0ca8\u0cc6\u0caf \u0cae\u0cbe\u0ca4\u0cc1 \u0c86\u0cae\u0cc7\u0cb2\u0cc6 \u0c8e\u0c82\u0cac \u0ca4\u0cc0\u0cb0\u0ccd\u0cae\u0cbe\u0ca8 \u0c95\u0cc2\u0ca1\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe\u0cb0\u0cbe\u0ca7\u0cbf\u0c95\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0 \u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \"\u0cb2\u0c95\u0ccd\u0c95\u0cbf' \u0cb9\u0cbe\u0c97\u0cc2 \"\u0cb8\u0ccd\u0cb5\u0cc0\u0c9f\u0cbf' \u0c8e\u0c82\u0cac \u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb0\u0ccb\u0ca6\u0cc1 \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc7 \u0c87\u0ca6\u0cc6. \u0c86 \u0ca8\u0c82\u0ca4\u0cb0 \u0caf\u0cbe\u0cb5\u0cc1\u0ca6\u0cc7 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c88\u0c97 \u0cae\u0ca4\u0ccd\u0ca4\u0cc6 \u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5 \u0c86\u0cb2\u0ccb\u0c9a\u0ca8\u0cc6 \u0c85\u0cb5\u0cb0\u0cb2\u0ccd\u0cb2\u0cbf\u0ca6\u0cc6. \"\u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cc1 \u0ca8\u0cc0\u0ca8\u0cc1 \u0ca1\u0cc7\u0c9f\u0ccd\u0cb8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0ca8\u0ca8\u0ccd\u0ca8 \u0c85\u0ca3\u0ccd\u0ca3 \u0c97\u0cb2\u0cbe\u0c9f\u0cc6 \u0cae\u0cbe\u0ca1\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6.", "\u0c92\u0c82\u0c9a\u0cc2\u0cb0\u0cc1 \u0cb8\u0cae\u0caf \u0cb8\u0cbf\u0c95\u0ccd\u0c95\u0cbe\u0c97 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0c95\u0ccb\u0ca4\u0ccd\u0ca4\u0cc0\u0caf\u0cbe \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0ca8\u0cc6. \u0cb9\u0cbe\u0c97\u0cbe\u0c97\u0cbf, \u0c88\u0c97 \u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5 \u0cac\u0c97\u0ccd\u0c97\u0cc6\u0caf\u0cc2 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c88\u0c97\u0cbe\u0c97\u0cb2\u0cc7 \u0c8e\u0cb0\u0ca1\u0cc1 \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cc1 \u0cb8\u0ca6\u0ccd\u0caf\u0ca6\u0cb2\u0ccd\u0cb2\u0cc7 \u0c92\u0c82\u0ca6\u0cc1 \u0cab\u0cc8\u0ca8\u0cb2\u0ccd\u200c \u0c86\u0c97\u0cb2\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe.\u00a0\u0cb8\u0ca6\u0ccd\u0caf \u0cb0\u0cbe\u0ca7\u0cbf\u0c95\u0cbe \"\u0c95\u0cbe\u0c82\u0c9f\u0ccd\u0cb0\u0ccd\u0caf\u0cbe\u0c95\u0ccd\u0c9f\u0ccd' \u0cb9\u0cbe\u0c97\u0cc2 \"\u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0caa\u0cca\u0ca8\u0ccd\u0ca8\u0caa\u0ccd\u0caa' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \"\u0c95\u0cbe\u0c82\u0c9f\u0ccd\u0cb0\u0ccd\u0caf\u0cbe\u0c95\u0ccd\u0c9f\u0ccd'\u0ca8\u0cb2\u0ccd\u0cb2\u0cbf \u0cb0\u0cbe\u0ca7\u0cbf\u0c95\u0cbe \u0c85\u0cb5\u0cb0\u0cbf\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c\u0c97\u0cc6 \u0c85\u0cb5\u0c95\u0cbe\u0cb6\u0cb5\u0cbf\u0cb0\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0cbe\u0ca1\u0cb0\u0ccd\u0ca8\u0ccd \u0cb9\u0cbe\u0c97\u0cc2 \u0cb9\u0ccb\u0cae\u0ccd\u0cb2\u0cbf \u0cb2\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0c82\u0ca4\u0cc6.\u00a0", "* \u0c97\u0cbe\u0cb8\u0cbf\u0caa\u0ccd\u200c \u0caa\u0ccd\u0cb0\u0c95\u0cbe\u0cb0, \u0ca8\u0ca8\u0c97\u0cc6 \u0cae\u0cc2\u0cb0\u0cc1 \u0cae\u0c95\u0ccd\u0c95\u0cb3\u0cbf\u0cb0\u0cac\u0cc7\u0c95\u0cc1* \u0c8e\u0cb2\u0ccd\u0cb2\u0cc2 \u0cb9\u0ccb\u0c97\u0cbf\u0cb2\u0ccd\u0cb2, \u0cb9\u0ccb\u0c97\u0ccb\u0ca6\u0cc1 \u0c87\u0cb2\u0ccd\u0cb2* \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cc7 \u0cb2\u0cc8\u0cab\u0ccd \u0c85\u0cb2\u0ccd\u0cb2* \u0cb8\u0cbe\u0caf\u0ccb\u0cb5\u0cb0\u0cc6\u0c97\u0cc2 \u0ca8\u0ca8\u0ccd\u0ca8 \u0cb9\u0cc6\u0cb8\u0cb0\u0cc1 \u0cac\u0ca6\u0cb2\u0cbe\u0c97\u0cb2\u0ccd\u0cb2* \u0caa\u0ccd\u0caf\u0cbe\u0cb6\u0ca8\u0ccd\u200c\u0c97\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6", "\u0cac\u0cb0\u0cb9: \u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8\u0c9a\u0cbf\u0ca4\u0ccd\u0cb0\u0c97\u0cb3\u0cc1:\u00a0\u0cae\u0ca8\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9\u00a0"], "title": "\u0c8e\u0ca8\u0c97\u0cc6 \u0ca8\u0c97\u0cc6\u0caf\u0cc1 \u0cac\u0cb0\u0cc1\u0ca4\u0cc0\u0ca6\u0cc6 ..."},
{"url": "https://www.udayavani.com/kannada/news/interviews/244826/jayant-kaikini", "content": ["\u0cae\u0ca3\u0cbf\u0caa\u0cbe\u0cb2\u0ca6\u0cb2\u0ccd\u0cb2\u0cbf \u0cae\u0c97\u0cb3\u0cc1 \u0caa\u0cbf.\u0c8e\u0c9a\u0ccd\u200c.\u0ca1\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6, \u0c85\u0cb5\u0cb3 \u0c9c\u0cc6\u0cc2\u0ca4\u0cc6\u0c97\u0cc6\u0cc2\u0c82\u0ca6\u0cbf\u0cb7\u0ccd\u0c9f\u0cc1 \u0ca6\u0cbf\u0ca8. \u0cb9\u0cc1\u0c9f\u0ccd\u0c9f\u0cc2\u0cb0\u0cc1 \u0c97\u0ccb\u0cb0\u0ccd\u0c95\u0ca3\u0ca6 \u0cb8\u0cc6\u0cb3\u0cc6\u0ca4\u0ca6\u0cbf\u0c82\u0ca6\u0cbe\u0c97\u0cbf \u0c85\u0cb2\u0ccd\u0cb2\u0cca\u0c82\u0ca6\u0cbf\u0cb7\u0ccd\u0c9f\u0cc1 \u0ca6\u0cbf\u0ca8. \u0c87\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c95\u0cb0\u0ccd\u0cae\u0cad\u0cc2\u0cae\u0cbf\u0caf\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0c87\u0cb2\u0ccd\u0cb2\u0cc2 \u0c95\u0cc6\u0cb2\u0cb5\u0cc1 \u0ca6\u0cbf\u0ca8\u0c97\u0cb3\u0cc1. \u0cb9\u0cc0\u0c97\u0cc6 \u00a0\u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0cae\u0ca3\u0cbf\u0caa\u0cbe\u0cb2, \u0c97\u0ccb\u0c95\u0cb0\u0ccd\u0ca3, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca4 \u0c93\u0ca1\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cae\u0ca7\u0ccd\u0caf\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cbe\u0c97\u0cbf \u0cb9\u0cbe\u0ca1\u0cc1\u0c97\u0cb3\u0cc1, \u0c93\u0ca6\u0cc1, \u0caa\u0ccd\u0cb0\u0caf\u0cbe\u0ca3 ... \u0cb9\u0cc0\u0c97\u0cc6 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0 \u0ca6\u0cbf\u0ca8\u0c9a\u0cb0\u0cbf \u0ca4\u0cc1\u0c82\u0cac\u0cbf\u0ca6\u0cc6. \u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97\u0cb2\u0cc7 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0\u0cc1 \"\u0cae\u0cc1\u0c97\u0cc1\u0cb3\u0cc1 \u0ca8\u0c97\u0cc6' \u0c9a\u0cbf\u0ca4\u0ccd\u0cb0\u0ca6 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0cac\u0cb9\u0cb3 \u0ca6\u0cbf\u0ca8\u0c97\u0cb3 \u0ca8\u0c82\u0ca4\u0cb0 \u0cb8\u0cbf\u0c95\u0ccd\u0c95\u0cb0\u0cc1 ...", "\"\u0c92\u0c82\u0ca6\u0cc1 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0cac\u0cc7\u0c95\u0cc1 \u0c85\u0c82\u0ca4 \u0cac\u0cb9\u0cb3 \u0ca6\u0cbf\u0ca8\u0c97\u0cb3\u0cbe\u0cb8\u0cc6 ...'\u00a0\u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0\u0cc1 \u0c95\u0cbe\u0ca6\u0c82\u0cac\u0cb0\u0cbf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0c85\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0cb0 \u0c95\u0cbf\u0cb5\u0cbf \u0ca8\u0cc6\u0c9f\u0ccd\u0c9f\u0c97\u0cbe\u0caf\u0cbf\u0ca4\u0cc1. \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0 \u0cb8\u0ca3\u0ccd\u0ca3 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cbf, \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cc7\u0cb3\u0cbf \u0cae\u0cc6\u0c9a\u0ccd\u0c9a\u0cbf\u0ca6\u0ccd\u0ca6\u0cb5\u0cb0\u0cbf\u0c97\u0cc6, \u0c85\u0cb5\u0cb0\u0cc1 \u0c92\u0c82\u0ca6\u0cc1 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cbe\u0c97 \u0c95\u0cc1\u0ca4\u0cc2\u0cb9\u0cb2 \u0cb8\u0cb9\u0c9c. \u0c85\u0ca6\u0cc7 \u0c95\u0cc1\u0ca4\u0cc2\u0cb9\u0cb2\u0ca6\u0cbf\u0c82\u0ca6, \u0caf\u0cbe\u0cb5\u0cbe\u0c97, \u0c8f\u0ca8\u0cc1, \u0c8e\u0ca4\u0ccd\u0ca4 ... \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cc1 \u0c92\u0c82\u0ca6\u0cc7 \u0cb8\u0cae \u0cac\u0c82\u0ca4\u0cc1.", "\"\u0c92\u0c82\u0ca6\u0cc1 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0cac\u0cc7\u0c95\u0cc1 \u0c85\u0c82\u0ca4 \u0cac\u0cb9\u0cb3 \u0ca6\u0cbf\u0ca8\u0c97\u0cb3\u0cbe\u0cb8\u0cc6 \u0ca6\u0cc6. \u0c95\u0cbe\u0ca6\u0c82\u0cac\u0cb0\u0cbf \u0c86\u0ca6\u0cb0\u0cc6 \u0cb8\u0ca4\u0ca4\u0cb5\u0cbe\u0c97\u0cbf \u0cac\u0cb0\u0cc6\u0caf\u0cac\u0cc7\u0c95\u0cc1. \u0cb8\u0ca3\u0ccd\u0ca3 \u0c95\u0ca5\u0cc6 \u0cb9\u0cbe\u0c97\u0cb2\u0ccd\u0cb2. \u0ca8\u0ca8\u0ccd\u0ca8 \u0cb8\u0cae\u0c95\u0cbe\u0cb2\u0cc0\u0ca8 \u0c8e\u0cb2\u0ccd\u0cb2\u0cbe \u0c95\u0ca5\u0cc6\u0c97\u0cbe\u0cb0\u0cb0\u0cc1 \u0cb8\u0cb9 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc6\u0cc2\u0cac\u0ccd\u0cac \u0cac\u0cb0\u0cc6\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cac\u0cb0\u0cc0\u0cb2\u0cbf\u0cb2\u0ccd\u0cb2\u0cb5\u0cb2\u0ccd\u0cb2\u0cbe \u0c85\u0c82\u0ca4 \u0ca8\u0ca8\u0c97\u0cc2 \u0cb9\u0cca\u0c9f\u0ccd\u0c9f\u0cc6\u0c95\u0cbf\u0c9a\u0ccd\u0c9a\u0cc1. \u0c85\u0ca6\u0cc7 \u0ca4\u0cb0\u0cb9, \u0c87\u0cb5\u0ca8\u0cc1 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0ca6\u0cc6 \u0c86\u0cb0\u0cbe\u0cae\u0cbe\u0c97\u0cbf \u0c93\u0ca1\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0ca8\u0cb2\u0ccd\u0cb2 \u0c8e\u0c82\u0ca6\u0cc1 \u0c85\u0cb5\u0cb0\u0cbf\u0c97\u0cc2 \u0cb9\u0cca\u0c9f\u0ccd\u0c9f\u0cc6\u0c95\u0cbf\u0c9a\u0ccd\u0c9a\u0cc1' \u0c8e\u0c82\u0ca6\u0cc1 \u0ca8\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf.", "\u0cb9\u0cbe\u0c97\u0c82\u0ca4, \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0ca6\u0cbf\u0cb0\u0cc1\u0cb5\u0cc1\u0ca6\u0c95\u0ccd\u0c95\u0cc2 \u0c92\u0c82\u0ca6\u0cc1 \u0c95\u0cbe\u0cb0\u0ca3\u0cb5\u0cbf\u0ca6\u0cc6\u0caf\u0c82\u0ca4\u0cc6. \"\u0ca8\u0cbe\u0ca8\u0cc1 \u0cb8\u0ccd\u0cb5\u0cb2\u0ccd\u0caa \u0cb8\u0ccb\u0cae\u0cbe\u0cb0\u0cbf. \u0cae\u0cc7\u0cb2\u0cbe\u0c97\u0cbf \u0cb0\u0cc6\u0cb8\u0ccd\u0c9f\u0ccd\u200c\u0cb2\u0cc6\u0cb8\u0ccd\u200c. \u0cac\u0cb0\u0cc6\u0caf\u0ccb\u0ca3 \u0c85\u0c82\u0ca4 \u0cb6\u0cc1\u0cb0\u0cc1 \u0cae\u0cbe\u0ca1\u0cbf, \u0c92\u0c82\u0ca6\u0cc1 \u0c85\u0ca7\u0ccd\u0caf\u0cbe\u0caf \u0cac\u0cb0\u0cc6\u0ca6\u0cc1 \u0cae\u0cc1\u0c97\u0cbf\u0cb8\u0cbf, \u0c95\u0cc6\u0cc2\u0ca8\u0cc6\u0c97\u0cc6 \u0c85\u0ca6\u0ca8\u0ccd\u0ca8\u0cc1 \u0cb5\u0cbf\u0cb6\u0cc7\u0cb7\u0cbe\u0c82\u0c95\u0c95\u0ccd\u0c95\u0cc6 \u0cb8\u0ca3\u0ccd\u0ca3 \u0c95\u0ca5\u0cc6\u0caf\u0cbe\u0c97\u0cbf \u0c95\u0cb3\u0cbf\u0cb8\u0cbf\u0ca6\u0ccd\u0ca6\u0cc2 \u0c87\u0ca6\u0cc6. \u0cae\u0ca4\u0ccd\u0ca4\u0cc6 \u0cac\u0cb0\u0cc6\u0ca6\u0cb0\u0cbe\u0caf\u0ccd\u0ca4\u0cc1 \u0c85\u0c82\u0ca4 \u0cb8\u0cc1\u0cae\u0ccd\u0cae\u0ca8\u0cbe\u0c97\u0cbf\u0ca6\u0ccd\u0ca6\u0cc2 \u0c87\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0cac\u0cb0\u0cc6\u0caf\u0ccb\u0c95\u0cc7 \u0c86\u0c97\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0c95\u0cbe\u0ca6\u0c82\u0cac\u0cb0\u0cbf \u0cac\u0cb0\u0cc6\u0caf\u0cac\u0cc7\u0c95\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\u0c85\u0cb0\u0ccd\u0ca7 \u0ca4\u0cbf\u0c82\u0ca6 \u0cac\u0cbf\u0cb8\u0ccd\u0c95\u0cc6\u0c9f\u0ccd\u200c \u0caa\u0ccd\u0caf\u0cbe\u0c95\u0ccd\u200c\u0ca8 \u0c95\u0ca5\u0cc6\u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6, \u0cb8\u0ca3\u0ccd\u0ca3 \u0c95\u0ca5\u0cc6\u0c97\u0cb3\u0cc1 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb9\u0cc7\u0cb3\u0cbf \u0cae\u0cbe\u0ca1\u0cbf\u0cb8\u0cbf\u0ca6\u0c82\u0ca4\u0cbf\u0cb0\u0cc1\u0ca4\u0ccd\u0ca4\u0cb5\u0cc6 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \"\u0c87\u0ca6\u0cc1 \u0cb8\u0ca3\u0ccd\u0ca3 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c95\u0cbe\u0cb2. \u0ca4\u0cc1\u0c82\u0cac\u0cbe \u0c9c\u0ca8 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0c95\u0cc6 \u0cae\u0cc1\u0c82\u0ca6\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ccd\u0cae\u0cbe\u0cb0\u0ccd\u0c9f\u0ccd\u200c\u0cab\u0ccb\u0ca8\u0ccd\u200c\u0ca8\u0cb2\u0ccd\u0cb2\u0cc7 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca5\u0cb5\u0cb0\u0cbf\u0c97\u0cc6 \u00a0\u0cb8\u0ca3\u0ccd\u0ca3 \u0c95\u0ca5\u0cc6\u0c97\u0cb3\u0cc1 \u0cac\u0cb9\u0cb3 \u0caa\u0ccd\u0cb0\u0cb6\u0cb8\u0ccd\u0ca4\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \"\u0c9a\u0cc2\u0cb0\u0cbf\u0c95\u0c9f\u0ccd\u0c9f\u0cc6' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cbe\u0ca1\u0cc1 \u0cac\u0cb0\u0cc6\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb5\u0cbe\u0cb8\u0cc1\u0c95\u0cbf \u0cb5\u0cc8\u0cad\u0cb5\u0ccd\u200c \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cac\u0c82\u0ca6 \u0cb8\u0c82\u0ca6\u0cb0\u0ccd\u0cad\u0cb2\u0ccd\u0cb2\u0cbf, \u0cb9\u0cbe\u0ca1\u0cc1 \u0c95\u0cc7\u0cb3\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0cac\u0ccd\u0caf\u0cbe\u0c97\u0ccd\u200c \u0ca4\u0cc6\u0c97\u0cc6\u0ca6\u0cb0\u0cc1. \u0c85\u0ca6\u0cb0\u0cb2\u0ccd\u0cb2\u0cca\u0c82\u0ca6\u0cc1 \u0c97\u0ccd\u0cb2\u0ccb\u0c95\u0ccb\u0cb8\u0ccd\u200c \u0cac\u0cbf\u0cb8\u0ccd\u0c95\u0cc6\u0c9f\u0ccd\u200c \u0caa\u0ccd\u0caf\u0cbe\u0c95\u0ccd\u200c \u0c87\u0ca4\u0ccd\u0ca4\u0cc1. \u0ca8\u0ccb\u0ca1\u0cbf\u0ca6\u0cb0\u0cc6, \u0c85\u0cb5\u0cb0 \u0cac\u0ccd\u0caf\u0cbe\u0c97\u0ccd\u200c \u0cac\u0ca6\u0cb2\u0cbe\u0c97\u0cbf\u0ca4\u0ccd\u0ca4\u0cc1.", "\u0ca8\u0ccb\u0ca1\u0cbf, \u0c92\u0c82\u0ca6\u0cc1 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c88 \u0ca4\u0cb0\u0cb9\u0ca6 \u0c95\u0ca5\u0cc6\u0c97\u0cb3\u0cc1 \u0c8e\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6 \u0c85\u0c82\u0ca4. \u0c85\u0cb0\u0ccd\u0ca7 \u0ca4\u0cbf\u0c82\u0ca6 \u0cac\u0cbf\u0cb8\u0ccd\u0c95\u0cc6\u0c9f\u0ccd\u200c \u0caa\u0ccd\u0caf\u0cbe\u0c95\u0ccd\u200c \u0c92\u0c82\u0ca6\u0cc1 \u0c95\u0ca5\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0ca6\u0cc6. \u0c85\u0cb7\u0ccd\u0c9f\u0cc7 \u0cb8\u0cbe\u0c95\u0cc1. \u0cb9\u0cbf\u0c82\u0ca6\u0cc6\u0cc2\u0cae\u0ccd\u0cae\u0cc6 \u0cb9\u0cc3\u0cb7\u0cbf\u0c95\u0cc7\u0cb6\u0ccd\u200c \u0cae\u0cc1\u0c96\u0cb0\u0ccd\u0c9c\u0cbf \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0ccd\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0c92\u0cac\u0ccd\u0cac \u0c97\u0cc1\u0c9c\u0cb0\u0cbf \u0c85\u0c82\u0c97\u0ca1\u0cbf\u0caf\u0cbf\u0c82\u0ca6 \u0c92\u0c82\u0ca6\u0cc1 \u0c95\u0caa\u0cbe\u0c9f\u0cc1 \u0ca4\u0cb0\u0cc1\u0ca4\u0ccd\u0ca4\u0cbe\u0ca8\u0cc6. \u0c85\u0ca6\u0ca8\u0ccd\u0ca8\u0cc1 \u0ca4\u0cc6\u0c97\u0cc6\u0ca6\u0cc1 \u0ca8\u0ccb\u0ca1\u0cbf\u0ca6\u0cb0\u0cc6, \u0c85\u0ca6\u0cb0\u0cb2\u0ccd\u0cb2\u0cbf \u0cb8\u0cbe\u0cae\u0cbe\u0ca8\u0cc1 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c88 \u0c95\u0ca5\u0cc6 \u0c92\u0c82\u0ca6\u0cc1 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cc1, \u0cb8\u0ca3\u0ccd\u0ca3 \u0c95\u0ca5\u0cc6\u0c97\u0cb3\u0cc1, \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb5\u0cb0\u0ca6\u0cbe\u0ca8 \u0c8e\u0c82\u0ca6\u0cc1. \u0ca8\u0ca8\u0ccd\u0ca8 \u0c92\u0c82\u0ca6\u0cc6\u0cb0\u0cc6\u0ca1\u0cc1 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c85\u0cb0\u0cb5\u0cbf\u0c82\u0ca6\u0ccd\u200c \u0c95\u0cc1\u0caa\u0ccd\u0caa\u0cc0\u0c95\u0cb0\u0ccd\u200c \u0c85\u0cb5\u0cb0\u0cc1 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf.", "\u0cac\u0cbe\u0cb2\u0cc1, \u0caa\u0cbf\u0c9a\u0ccd\u0c9a\u0cc1, \u0c86\u0c9f \u0c8e\u0cb2\u0ccd\u0cb2\u0cb5\u0cc2 \u0cb9\u0cca\u0cb8\u0ca6\u0cc1\u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0\u0cbf\u0c82\u0ca6 \u0cb9\u0cbe\u0ca1\u0cc1 \u0cac\u0cb0\u0cc6\u0cb8\u0ccb\u0c95\u0cc6 \u0cac\u0cb0\u0cc1\u0cb5\u0cb5\u0cb0\u0cc1, \u0c85\u0cb5\u0cb0 \u0cb9\u0cb3\u0cc6\u0caf \u0cb9\u0cbe\u0ca1\u0cc1\u0c97\u0cb3 \u0c97\u0cc1\u0c82\u0c97\u0cb2\u0ccd\u0cb2\u0cc7 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cbe \u0c85\u0ca5\u0cb5\u0cbe \u0c8f\u0ca8\u0cbe\u0ca6\u0cb0\u0cc2 \u0cb9\u0cca\u0cb8 \u0caf\u0ccb\u0c9a\u0ca8\u0cc6\u0caf\u0cca\u0c82\u0ca6\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cbe \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cca\u0c82\u0ca6\u0cc1 \u0cac\u0c82\u0ca4\u0cc1. \u0cae\u0cc6\u0cb2\u0ccb\u0ca1\u0cbf \u0c97\u0cc1\u0c82\u0c97\u0cb2\u0ccd\u0cb2\u0cc7 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cb0\u0cc1. \"\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0cad\u0cb5\u0ca8\u0c95\u0ccd\u0c95\u0cc6 \u0cb9\u0ccb\u0c97\u0ccb\u0cb0\u0cc1 \u0cb8\u0cb9\u0c9c\u0cb5\u0cbe\u0c97\u0cbf \u0ca6\u0ccb\u0cb8\u0cc6 \u0ca4\u0cbf\u0ca8\u0ccd\u0ca8\u0ccb\u0c95\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb2\u0ccd\u0cb2\u0cbf \u0cac\u0cbf\u0cb0\u0cbf\u0caf\u0cbe\u0ca8\u0cbf \u0c95\u0cc7\u0cb3\u0ccd\u0cb3\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0cb9\u0cbe\u0c97\u0cc6\u0caf\u0cc7 \u0ca8\u0ca8\u0ccd\u0ca8 \u0cb9\u0ca4\u0ccd\u0ca4\u0cbf\u0cb0 \u0cae\u0cc6\u0cb2\u0ccb\u0ca1\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6.", "\u0ca8\u0ca8\u0ccd\u0ca8 \u0cb9\u0cb3\u0cc6\u0caf \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c89\u0ca6\u0cbe\u0cb9\u0cb0\u0cbf\u0cb8\u0cbf, \u0c86 \u0ca4\u0cb0\u0cb9 \u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0cb9\u0cc7\u0cb3\u0ccd\u0cb3\u0ccb\u0ca6\u0cc1 \u0c92\u0c82\u0ca6\u0cc7. \"\u0c85\u0ca6\u0cc7 \u0ca4\u0cb0\u0cb9 \u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cac\u0cc7\u0ca1\u0cbf. \u0c85\u0ca6\u0cc7 \u0ca4\u0cb0\u0cb9 \u0c86\u0ca6\u0cb0\u0cc6, \u0cac\u0cc7\u0cb0\u0cc6 \u0cb9\u0cc1\u0c9f\u0ccd\u0c9f\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbf\u0ca8\u0ccd\u0ca8\u0cc6 \u0cae\u0ccd\u0caf\u0cbe\u0c9a\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cc6\u0c82\u0c9a\u0ccd\u0caf\u0cc1\u0cb0\u0cbf \u0cb9\u0cca\u0ca1\u0cc6\u0ca6\u0cbf\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c87\u0cb5\u0ca4\u0ccd\u0ca4\u0cc1 \u0cac\u0cbe\u0cb2\u0cc1, \u0caa\u0cbf\u0c9a\u0ccd\u0c9a\u0cc1, \u0c86\u0c9f \u0c8e\u0cb2\u0ccd\u0cb2\u0cb5\u0cc2 \u0cb9\u0cca\u0cb8\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0cb9\u0cb3\u0cc6\u0caf \u0cb9\u0cbe\u0ca1\u0cbf\u0ca8 \u0c97\u0cc1\u0c82\u0c97\u0cbf\u0ca8\u0cb2\u0ccd\u0cb2\u0cbf \u0cac\u0c82\u0ca6\u0cb0\u0cc2, \u0c85\u0cb5\u0cb0\u0cbf\u0c97\u0cc6 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0cb8\u0cac\u0cc7\u0c95\u0cc1. \u0c87\u0ca8\u0ccd\u0ca8\u0cc1 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0c93\u0ca6\u0ccb\u0ca6\u0cc1 \u0c92\u0c82\u0ca6\u0cc1 \u0c95\u0cb2\u0cc6. \u0c95\u0cc7\u0cb3\u0cc1\u0cb5\u0cbe\u0c97 \u0ca6\u0cc3\u0cb6\u0ccd\u0caf\u0c97\u0cb3\u0cc1 \u0c95\u0cbe\u0ca3\u0cbf\u0cb8\u0cac\u0cc7\u0c95\u0cc1.", "\u0c85\u0ca6\u0cc7 \u0ca4\u0cb0\u0cb9 \u0cac\u0cb0\u0cc0 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c85\u0ca6\u0ca8\u0ccd\u0ca8\u0cc1 \u0c85\u0cb0\u0ccd\u0ca5\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0cb9\u0cbe\u0ca1\u0cbf\u0ca6\u0cbe\u0c97\u0cb2\u0cb7\u0ccd\u0c9f\u0cc7 \u0c85\u0cb0\u0ccd\u0ca5 \u0c86\u0c97\u0ccb\u0ca6\u0cc1. \u0cac\u0cb0\u0cc6\u0caf\u0cc1\u0cb5\u0cbe\u0c97, \u0c92\u0c82\u0ca6\u0cc1 \u0cb6\u0cac\u0ccd\u0ca7 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0ca8\u0cbf\u0cb8\u0cac\u0cb9\u0cc1\u0ca6\u0cc1. \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cc6, \u0ca8\u0cbf\u0c9f\u0ccd\u0c9f\u0cc1\u0cb8\u0cbf\u0cb0\u0cc1 \u0c8e\u0c82\u0cac \u0caa\u0ca6 \u0c95\u0cc7\u0cb3\u0ccd\u0cb3\u0ccb\u0ca6\u0c95\u0ccd\u0c95\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0cb9\u0cbe\u0ca1\u0cc1\u0cb5\u0cbe\u0c97 \u0c95\u0cb7\u0ccd\u0c9f. \u0cb9\u0cbe\u0c97\u0cbe\u0c97\u0cbf \u0cb9\u0cbe\u0ca1\u0cbf\u0ca6\u0cbe\u0c97\u0cb2\u0cc7 \u0c85\u0cb0\u0ccd\u0ca5 \u0c86\u0c97\u0ccb\u0ca6\u0cc1. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb9\u0cbe\u0ca1\u0cbf\u0cb8\u0cbf \u0c95\u0cb3\u0cbf\u0cb8\u0cbf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cc0\u0ca8\u0cbf. \u0c86\u0c97 \u0cb8\u0ccc\u0c82\u0ca1\u0cbf\u0c82\u0c97\u0ccd\u200c \u0cb8\u0cb0\u0cbf \u0cb9\u0ccb\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc1 \u0ca4\u0cbf\u0ca6\u0ccd\u0ca6\u0cc1\u0caa\u0ca1\u0cbf \u0cae\u0cbe\u0ca1\u0cac\u0cb9\u0cc1\u0ca6\u0cc1' \u0c8e\u0c82\u0cac\u0cc1\u0ca6\u0cc1 \u0c85\u0cb5\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf.", "\u0ca8\u0cbe\u0ca8\u0cc1 \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c \u0c85\u0cb5\u0cb0 \u0cab\u0ccd\u0caf\u0cbe\u0ca8\u0cc1\u0cae\u0cc6\u0cb2\u0ccb\u0ca1\u0cbf\u0c97\u0cc6 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0cae\u0cbe\u0ca4\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb5\u0cb0\u0cbf\u0c97\u0cc6 \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0caf\u0cbe\u0cb5 \u0ca4\u0cb0\u0cb9\u0ca6 \u0cb9\u0cbe\u0ca1\u0cc1 \u0cac\u0cb0\u0cc6\u0caf\u0cac\u0cc7\u0c95\u0cc1 \u0c85\u0c82\u0ca4 \u0c86\u0cb8\u0cc6 \u0c87\u0ca6\u0cc6 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c. \"\u0ca8\u0ca8\u0ccd\u0ca8 \u0c9c\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cc7 \u0ca8\u0cbe\u0ca8\u0cbf\u0ca8\u0ccd\u0ca8\u0cc2 \u0cb8\u0cb0\u0cbf\u0caf\u0cbe\u0c97\u0cbf \u0cac\u0cb0\u0cc6\u0ca6\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0c9c\u0cbe\u0ca8\u0cb0\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0c97\u0cc6 \u0cb9\u0cc7\u0cb3\u0cb2\u0cbf? \u0ca8\u0cbe\u0ca8\u0cc1 \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c \u0c85\u0cb5\u0cb0 \u0cab\u0ccd\u0caf\u0cbe\u0ca8\u0cc1. \u0c85\u0cb5\u0cb0\u0cc1 \u0cac\u0cb9\u0cb3 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6. \u0c95\u0cc6\u0cb2\u0cb8\u0cb5\u0cc1 \u0cb8\u0cbe\u0cb2\u0cc1\u0c97\u0cb3\u0cc1 \u0cb8\u0cb0\u0cbf \u0cac\u0cb0\u0ca6\u0cc6 \u0c87\u0cb0\u0cac\u0cb9\u0cc1\u0ca6\u0cc1.", "\u0c85\u0ca6\u0cb0\u0cbf\u0c82\u0ca6 \u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0cae\u0cb0\u0cc6\u0caf\u0cac\u0cbe\u0cb0\u0ca6\u0cc1. \u0caf\u0cc1\u0cb5\u0c9c\u0ca8\u0cbe\u0c82\u0c97\u0ca6 \u0cb9\u0ca4\u0cbe\u0cb6\u0cc6\u0caf\u0ca8\u0ccd\u0ca8\u0cc1 \u0cac\u0cb9\u0cb3 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb9\u0cbf\u0ca1\u0cbf\u0ca6\u0cbf\u0c9f\u0ccd\u0c9f\u0cb5\u0cb0\u0cc1 \u0c85\u0cb5\u0cb0\u0cc1. \u0c87\u0cb5\u0ca4\u0ccd\u0ca4\u0cc1 \u0caf\u0cc1\u0cb5\u0c95\u0cb0\u0cbf\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0cb9\u0ca4\u0cbe\u0cb6\u0cc6 \u0c87\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0ca6\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cc1 \u0cad\u0c9f\u0ccd\u0c9f\u0cb0\u0cc1. \"\u0c9c\u0cbe\u0c95\u0cbf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cca\u0c82\u0ca6\u0cc1 \u0cb9\u0cbe\u0ca1\u0cc1 \u0c87\u0ca6\u0cc6. \u0c85\u0ca6\u0cc1 \u0cb8\u0cc1\u0cae\u0ccd\u0cae\u0ca8\u0cc6 \u0cab\u0cbf\u0cb2\u0ccd\u200c \u0c87\u0ca8\u0ccd\u200c \u0ca6\u0cbf \u0cac\u0ccd\u0cb2\u0cbe\u0c82\u0c95\u0ccd\u0cb8\u0ccd\u200c \u0c85\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0cb9\u0ca4\u0cbe\u0cb6\u0cc6 \u0c87\u0ca6\u0cc6. \u0c95\u0ca8\u0ccd\u0ca8\u0ca1 \u0c93\u0ca6\u0cbf\u0ca6\u0cb5\u0cb0\u0cc1 \u0c87\u0cb2\u0ccd\u0cb2\u0cbf\u0c97\u0cc6 \u0cb5\u0cb2\u0cb8\u0cc6 \u0cac\u0c82\u0ca6\u0cc1 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c85\u0cb5\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2.", "\"\u0cae\u0cb0\u0cb3\u0cc1 \u0ca6\u0cbf\u0ca3\u0ccd\u0ca3\u0cc6, \u0cac\u0cbe\u0cb3\u0cc6\u0cb9\u0ca3\u0ccd\u0ca3\u0cc1, \u0caa\u0c82\u0c95\u0ccd\u0c9a\u0cb0\u0ccd\u200c \u0c85\u0c82\u0c97\u0ca1\u0cbf, \u0caa\u0cbe\u0ca8\u0cc0\u0caa\u0cc1\u0cb0\u0cbf, \u0cb0\u0cbe\u0c97\u0cbf \u0cae\u0cbf\u0cb7\u0ca8\u0ccd\u200c, \u0cac\u0ca1\u0ccd\u0ca1\u0cbf \u0cb8\u0cbe\u0cb2, \u0cb0\u0cbf\u0caf\u0cb2\u0ccd\u200c \u0c8e\u0cb8\u0ccd\u0c9f\u0cc7\u0c9f\u0ccd\u200c, \u0cae\u0ccb\u0cb0\u0cbf \u0c95\u0ccd\u0cb2\u0cc0\u0ca8\u0cc1 ...' \u0c85\u0ca8\u0ccd\u0ca8\u0ccb \u0cb8\u0cbe\u0cb2\u0cc1\u0c97\u0cb3\u0cb2\u0ccd\u0cb2\u0cbf \u0cb9\u0cb3\u0ccd\u0cb3\u0cbf\u0caf\u0cbf\u0c82\u0ca6 \u0cac\u0c82\u0ca6\u0cb5\u0cb0\u0cc1 \u0c85\u0ca6\u0cc6\u0cb7\u0ccd\u0c9f\u0cc1 \u0c95\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0cae\u0cc2\u0cb2\u0c95 \u0c86 \u0caf\u0cc1\u0cb5\u0c95\u0cb0 \u0cb9\u0ca4\u0cbe\u0cb6\u0cc6\u0caf\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0 \u0c87\u0ca6\u0cc1 \u0ca8\u0cbf\u0c9c\u0cb5\u0cbe\u0ca6 \u0cac\u0c82\u0ca1\u0cbe\u0caf \u0c95\u0cbe\u0cb5\u0ccd\u0caf. \u0cb9\u0cbe\u0c97\u0c82\u0ca4 \u0ca8\u0cbe\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cb0\u0cc0 \u0cb9\u0cca\u0c97\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c92\u0cac\u0ccd\u0cac \u0c95\u0ca8\u0ccd\u0ca8\u0ca1\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf.", "\u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0ca1\u0cc6 \u0c85\u0cb5\u0cb0\u0cc1 \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6, \"\u0cb9\u0cc3\u0ca6\u0caf \u0c8e\u0c82\u0cac \u0cae\u0c9a\u0cc2\u0cb0\u0cc0\u0cb2\u0cbf \u0c95\u0c9f\u0ccd\u0c9f\u0cbf \u0c87\u0ca1\u0ccd\u0ca4\u0cc0\u0ca8\u0cbf ...' \u0c85\u0c82\u0ca4. \u0c8e\u0c82\u0ca5\u0cb9 \u0cab\u0ccd\u0cb0\u0cc6\u0cb6\u0ccd\u200c \u0c87\u0cae\u0cc7\u0c9c\u0ccd\u200c \u0c85\u0ca6\u0cc1. \"\u0c9c\u0ca8\u0ccd\u0cae\u0c9c\u0ca8\u0ccd\u0cae\u0c95\u0cc2 \u0ca8\u0cbe \u0ca8\u0cbf\u0ca8\u0ccd\u0ca8 \u0c9a\u0cb0\u0ca3\u0ca6\u0cbe\u0cb8\u0cbf ...' \u0c85\u0c82\u0ca4 \u0c95\u0cc7\u0cb3\u0cbf\u0c95\u0cc7\u0cb3\u0cbf \u0cb8\u0cbe\u0c95\u0cbe\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6\u0cb2\u0ccd\u0cb2\u0cbe \u0cb9\u0cca\u0cb8 \u0c87\u0cae\u0cc7\u0c9c\u0cc1 \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1 \u0c85\u0ca6\u0cc1. \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cb9\u0cc7\u0c97\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc0\u0cb5\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cae\u0cc1\u0c96\u0ccd\u0caf \u0c85\u0cb7\u0ccd\u0c9f\u0cc7' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\u0caf\u0cbe\u0cb5\u0cc1\u0ca6\u0cc1 \u0cb8\u0cc7\u0cb0\u0cbf\u0cb8\u0cc1\u0ca4\u0ccd\u0ca4\u0ccb \u0c85\u0ca6\u0cc1 \u0c86\u0ca7\u0ccd\u0caf\u0cbe\u0ca4\u0ccd\u0cae!\"\u0c95\u0cb2\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cac\u0cc7\u0c95\u0cc7 \u0cb9\u0cca\u0cb0\u0ca4\u0cc1, \u0c92\u0ca1\u0cc6\u0caf\u0cac\u0cbe\u0cb0\u0ca6\u0cc1' \u0c8e\u0c82\u0cac\u0cc1\u0ca6\u0cc1 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf \u0c85\u0cb5\u0cb0 \u0cb8\u0ccd\u0caa\u0cb7\u0ccd\u0c9f \u0c85\u0cad\u0cbf\u0caa\u0ccd\u0cb0\u0cbe\u0caf. \"\u0caf\u0cbe\u0cb5\u0cc1\u0ca6\u0cc1 \u0cb8\u0cc7\u0cb0\u0cbf\u0cb8\u0cc1\u0ca4\u0ccd\u0ca4\u0ca6\u0ccb \u0c85\u0ca6\u0cc7 \u0c86\u0ca7\u0ccd\u0caf\u0cbe\u0ca4\u0ccd\u0cae. \u0caf\u0cbe\u0cb5\u0cc1\u0ca6\u0cc1 \u0cb5\u0cbf\u0c82\u0c97\u0ca1\u0cbf\u0cb8\u0cc1\u0ca4\u0ccd\u0ca4\u0ca6\u0ccb \u0c85\u0ca6\u0cb2\u0ccd\u0cb2. \u0c95\u0cb2\u0cc6, \u0cb6\u0cbf\u0c95\u0ccd\u0cb7\u0ca3, \u0cb9\u0cac\u0ccd\u0cac \u0c9c\u0ca8\u0cb0\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0ca8\u0cae\u0ccd\u0cae \u0ca4\u0c82\u0ca6\u0cc6 \u0cb9\u0cc7\u0cb3\u0ccd\u0cb3\u0ccb\u0cb0\u0cc1. \u0cad\u0cbe\u0cb0\u0ca4 \u0cac\u0cb0\u0cc0 \u0ca6\u0cc7\u0cb6\u0cb5\u0cb2\u0ccd\u0cb2, \u0cb8\u0cbe\u0cb5\u0cbf\u0cb0 \u0c95\u0c82\u0cac\u0c97\u0cb3 \u0c9a\u0caa\u0ccd\u0caa\u0cb0 \u0c85\u0c82\u0ca4. \u0ca8\u0cae\u0ccd\u0cae \u0ca6\u0cc7\u0cb6 \u0c85\u0ca8\u0ccd\u0ca8\u0ccb\u0ca6\u0cc1 \u0cb8\u0cbe\u0cb5\u0cbf\u0cb0 \u0c95\u0c82\u0cac\u0c97\u0cb3 \u0cae\u0cc7\u0cb2\u0cc6 \u0ca8\u0cbf\u0c82\u0ca4\u0cbf\u0ca6\u0cc6. \u0ca8\u0cbe\u0cb5\u0cc6\u0cb2\u0ccd\u0cb2\u0cbe \u0c92\u0c9f\u0ccd\u0c9f\u0c97\u0cbf\u0cb0\u0cc1\u0cb5\u0cc1\u0ca6\u0cc7 \u0ca8\u0cbf\u0c9c\u0cb5\u0cbe\u0ca6 \u0ca7\u0cb0\u0ccd\u0cae.", "\u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0cb0\u0cb6\u0ccd\u200c \u0c85\u0c82\u0ca6 \u0cac\u0cb9\u0cb3 \u0c87\u0cb7\u0ccd\u0c9f. \u0c86\u0ca6\u0cb0\u0cbf\u0c82\u0ca6, \u0ca8\u0cbe\u0cb5\u0cc6\u0cb7\u0ccd\u0c9f\u0cc1 \u0c9c\u0ca8 \u0c87\u0ca6\u0ccd\u0ca6\u0cc0\u0cb5\u0cbf \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0cbf\u0ca8\u0cbf\u0cae\u0cbe, \u0ca8\u0cbe\u0c9f\u0c95 \u0c8e\u0cb2\u0ccd\u0cb2\u0cbe \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0ccb\u0ca1\u0cac\u0cc7\u0c95\u0cc1. \u0c92\u0cac\u0ccd\u0cac\u0cb0\u0cc7 \u0c95\u0cc2\u0ca4\u0cc1 \u0cae\u0cca\u0cac\u0cc8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ccb\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0cae\u0c9c\u0cbe \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c9c\u0ca8\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cc7\u0cb0\u0cbf\u0ca6\u0cbe\u0c97\u0cb2\u0cb7\u0ccd\u0c9f\u0cc7 \u0c85\u0cb0\u0ccd\u0ca5 \u0cac\u0cb0\u0ccb\u0ca6\u0cc1. \u0c95\u0cb2\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c9c\u0cbe\u0ca4\u0cbf, \u0cae\u0ca4\u0cb5\u0ca8\u0ccd\u0ca8\u0cc1 \u0cae\u0cc0\u0cb0\u0cbf\u0ca6\u0ccd\u0ca6\u0c82\u0ca4\u0ca6\u0ccd\u0ca6\u0cc1. \u0c95\u0cb2\u0cc6 \u0cae\u0cbe\u0ca1\u0cac\u0cc7\u0c95\u0cbe\u0ca6 \u0c95\u0cc6\u0cb2\u0cb8 \u0c8e\u0c82\u0ca6\u0cb0\u0cc6 \u0c9c\u0ca8\u0cb0\u0ca8\u0ccd\u0ca8\u0cc1 \u0c92\u0c9f\u0ccd\u0c9f\u0cbe\u0c97\u0cbf\u0cb8\u0cc1\u0cb5\u0cc1\u0ca6\u0cc1' \u0c8e\u0c82\u0ca6\u0cb0\u0cc1 \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf.", "\u0c9c\u0cc0\u0cb5\u0ca8 \u0c85\u0cb0\u0cc6\u0caf\u0ccb\u0ca6\u0c95\u0ccd\u0c95\u0cc6 \u0c95\u0cb2\u0cc6 \u0cac\u0cc7\u0c95\u0cc1!\u0c8f\u0ca8\u0cc7 \u0c86\u0ca6\u0cb0\u0cc2 \u0c93\u0ca6\u0cc1 \u0cac\u0cb9\u0cb3 \u0cae\u0cc1\u0c96\u0ccd\u0caf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \"\u0ca8\u0cbe\u0ca8\u0cc7\u0ca8\u0cc1 \u0c93\u0ca6\u0cbf\u0ca6\u0cc6, \u0ca8\u0cc0\u0cb5\u0cc7\u0ca8\u0cc1 \u0c93\u0ca6\u0cbf\u0ca6\u0cbf\u0cb0\u0cbf \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0c8e\u0cb2\u0ccd\u0cb2\u0cb0\u0cc2 \u0c93\u0ca6\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0c93\u0ca6\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0caa\u0ccd\u0cb0\u0cc7\u0cb0\u0cc7\u0caa\u0cbf\u0cb8\u0cc1\u0cb5\u0cc1\u0ca6\u0cc1 \u0cac\u0cb9\u0cb3 \u0cae\u0cc1\u0c96\u0ccd\u0caf. \u0c92\u0cac\u0ccd\u0cac \u0cb8\u0c82\u0c97\u0cc0\u0ca4\u0c97\u0cbe\u0cb0 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0c93\u0ca6\u0ccb\u0ca6\u0cb0\u0cbf\u0c82\u0ca6 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cac\u0cc6\u0c9f\u0cb0\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0cac\u0ccd\u0cac \u0cb5\u0cbf\u0c9c\u0ccd\u0c9e\u0cbe\u0ca8\u0ca6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0c87\u0ca6\u0ccd\u0ca6\u0cb0\u0cc6, \u0c85\u0cb5\u0ca8\u0cbf\u0c97\u0cc6 \u0c95\u0cb2\u0cc6\u0caf\u0cb2\u0ccd\u0cb2\u0cbf \u0c86\u0cb8\u0c95\u0ccd\u0ca4\u0cbf \u0c87\u0cb0\u0cac\u0cbe\u0cb0\u0ca6\u0cc6\u0c82\u0ca6\u0cc7\u0ca8\u0cc2 \u0c87\u0cb2\u0ccd\u0cb2.", "\u0c85\u0c82\u0ca5\u0cb5\u0cb0\u0ca8\u0ccd\u0ca8\u0cc1 \u0c93\u0ca6\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0caa\u0ccd\u0cb0\u0cc7\u0cb0\u0cc7\u0caa\u0cbf\u0cb8\u0cac\u0cc7\u0c95\u0cc1. \u0ca8\u0cae\u0ccd\u0cae\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0c92\u0c82\u0ca6\u0cc7 \u0cac\u0ca6\u0cc1\u0c95\u0cc1. \u0ca8\u0cbe\u0cb5\u0cc1 \u0c85\u0ca6\u0ca8\u0ccd\u0ca8\u0cb7\u0ccd\u0c9f\u0cc7 \u0c9c\u0cc0\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cc0\u0cb5\u0cbf. \u0c86\u0ca6\u0cb0\u0cc6, \u0c93\u0ca6\u0cbf\u0ca8\u0cbf\u0c82\u0ca4 \u0cb9\u0cb2\u0cb5\u0cc1 \u0cac\u0ca6\u0cc1\u0c95\u0cc1\u0c97\u0cb3\u0ca8\u0ccd\u0ca8\u0cc1 \u0cac\u0ca6\u0cc1\u0c95\u0cac\u0cb9\u0cc1\u0ca6\u0cc1. \u0c8e\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cae\u0ca8\u0cc1\u0cb7\u0ccd\u0caf\u0ca8\u0cbf\u0c97\u0cc6 \u0c92\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0c8e\u0c95\u0ccd\u0cb8\u0ccd\u200c\u0caa\u0ccb\u0cb7\u0cb0\u0ccd\u200c \u0cb8\u0cbf\u0c97\u0cc1\u0cb5\u0cc1\u0ca6\u0cc1 \u0c93\u0ca6\u0cbf\u0ca8\u0cbf\u0c82\u0ca6. \u0c9c\u0cc0\u0cb5\u0ca8\u0cb5\u0ca8\u0ccd\u0ca8 \u0c85\u0cb0\u0cc6\u0caf\u0ccb\u0ca6\u0c95\u0ccd\u0c95\u0cc6 \u0c95\u0cb2\u0cc6 \u0cac\u0cb3\u0cb8\u0cbf\u0ca6\u0cb0\u0cc6, \u0c86\u0c97 \u0c9c\u0cc0\u0cb5\u0ca8\u0c95\u0ccd\u0c95\u0cca\u0c82\u0ca6\u0cc1 \u0c85\u0cb0\u0ccd\u0ca5 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.\u00a0"], "title": "\u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf!"},
{"url": "https://www.udayavani.com/kannada/news/interviews/244828/below-the-ashwaththa-tree", "content": ["\u0cac\u0cbe\u0ca1\u0cbf \u0cac\u0cbf\u0cb2\u0ccd\u0ca1\u0ccd\u200c \u0cae\u0cbe\u0ca1\u0cac\u0cc7\u0c95\u0cbe?\u0cb8\u0ca3\u0ccd\u0ca3 \u0c86\u0c97\u0cac\u0cc7\u0c95\u0cbe?\u0ca4\u0cb2\u0cc6 \u0cac\u0ccb\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe?\u0ca8\u0cc6\u0c95\u0cc6\u0ca1\u0ccd\u200c\u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe?", "\u0c86 \u0ca8\u0c9f \u0c92\u0cae\u0ccd\u0cae\u0cc6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cb0 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc1\u0cb0\u0ccd\u0c9a\u0cbf \u0cae\u0cc7\u0cb2\u0cc6 \u0c95\u0cc1\u0cb3\u0cbf\u0ca4\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0c85\u0cb2\u0ccd\u0cb2\u0cbf\u0ca6\u0ccd\u0ca6 \u0c85\u0cb8\u0cbf\u0cb8\u0ccd\u0c9f\u0cc6\u0c82\u0c9f\u0ccd\u200c\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1, \u0ca4\u0cbe\u0cb5\u0cc1 \u0c95\u0cc1\u0cb3\u0cbf\u0ca4\u0cbf\u0ca6\u0ccd\u0ca6 \u0c95\u0cc1\u0cb0\u0ccd\u0c9a\u0cbf \u0c95\u0cc6\u0cb3\u0c97\u0cc6 \u0c87\u0cb0\u0cc1\u0cb5 \u0cb5\u0cbe\u0c9f\u0cb0\u0ccd\u200c \u0cac\u0cbe\u0c9f\u0cb2\u0ccd\u200c \u0c8e\u0ca4\u0ccd\u0ca4\u0cbf\u0c95\u0cc6\u0cc2\u0ca1\u0cc1 \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c86\u0c97 \u0c86 \u0cb9\u0cc1\u0ca1\u0cc1\u0c97 \u0c93\u0ca1\u0cbf \u0cac\u0c82\u0ca6\u0cc1 \u0c86 \u0cb5\u0cbe\u0c9f\u0cb0\u0ccd\u200c \u0cac\u0cbe\u0c9f\u0cb2\u0ccd\u200c \u0c8e\u0ca4\u0ccd\u0ca4\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6. \u0c86 \u0ca8\u0c9f \u0cac\u0cbe\u0c9f\u0cb2\u0ccd\u200c \u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0ca6 \u0cac\u0cb3\u0cbf\u0c95 \u0c85\u0ca6\u0cc7\u0c95\u0ccb \u0ca4\u0cae\u0ccd\u0cae \u0cac\u0c97\u0ccd\u0c97\u0cc6\u0caf\u0cc7 \u0cac\u0cc7\u0cb8\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0ca4\u0cbe\u0ca8\u0cc1 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0ccb\u0cae\u0cbe\u0cb0\u0cbf \u0c86\u0c97\u0cbf\u0cac\u0cbf\u0c9f\u0ccd\u0ca8\u0cbe \u0c85\u0c82\u0ca4 \u0caf\u0ccb\u0c9a\u0cbf\u0cb8\u0ccb\u0c95\u0cc2 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cb0\u0cc1.", "\u0c85\u0ca6\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c95\u0cbe\u0ca1\u0cbf\u0ca6\u0ccd\u0ca6\u0cc7 \u0ca4\u0ca1, \u0cae\u0cb0\u0cc1\u0ca6\u0cbf\u0ca8\u0cb5\u0cc7 \u0c85\u0cb5\u0cb0\u0cc1 \u0ca4\u0cae\u0ccd\u0cae \u0cb9\u0cb3\u0ccd\u0cb3\u0cbf\u0c97\u0cc6 \u0cb9\u0ccb\u0c97\u0cbf \u0c95\u0cc3\u0cb7\u0cbf\u0caf\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cb0\u0cc1 ...\u0c85\u0c82\u0ca6\u0cb9\u0cbe\u0c97\u0cc6, \u0ca4\u0ca8\u0ccd\u0ca8 \u0cb8\u0ccb\u0cae\u0cbe\u0cb0\u0cbf\u0ca4\u0ca8\u0ca6 \u0c85\u0cb0\u0cbf\u0cb5\u0cbe\u0c97\u0cbf \u0ca4\u0ca8\u0ccd\u0ca8\u0cc2\u0cb0\u0cbf\u0c97\u0cc6 \u0cb9\u0ccb\u0ca6 \u0c86 \u0ca8\u0c9f \u0cac\u0cc7\u0cb0\u0cbe\u0cb0\u0cc2 \u0c85\u0cb2\u0ccd\u0cb2, \u0ca8\u0cc0\u0ca8\u0cbe\u0cb8\u0c82 \u0c85\u0cb6\u0ccd\u0cb5\u0ca4\u0ccd\u0ca5\u0ccd. \u0cb9\u0ccc\u0ca6\u0cc1, \u0cb8\u0cc1\u0cae\u0cbe\u0cb0\u0cc1 170 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u0ca8\u0cc0\u0ca8\u0cbe\u0cb8\u0c82 \u0c85\u0cb6\u0ccd\u0cb5\u0ca4\u0ccd\u0ca5\u0ccd, \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cbe\u0cb0 \u0cae\u0cbe\u0ca1\u0cbf\u0ca6\u0cb5\u0cb0\u0cc1. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c85\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0caf\u0cbe\u0c97\u0cbf, \u0c95\u0cc6.\u0cb5\u0cbf.\u0cb8\u0cc1\u0cac\u0ccd\u0cac\u0ca3\u0ccd\u0ca3 \u0c85\u0cb5\u0cb0\u0cc2 \u0cb8\u0cb9, \u0ca8\u0cc0\u0ca8\u0cc0\u0c97 \u0c8e\u0cb2\u0ccd\u0cb2\u0cbe \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc0\u0caf,", "\u0c87\u0ca8\u0ccd\u0ca8\u0cc1 \u0c8a\u0cb0\u0cbf\u0c97\u0cc6 \u0cb9\u0ccb\u0c97\u0cbf \u0c8f\u0ca8\u0cbe\u0ca6\u0ccd\u0cb0\u0cc2 \u0cae\u0cbe\u0ca1\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c86 \u0cae\u0cbe\u0ca4\u0cc1 \u0c95\u0cc2\u0ca1 \u0c85\u0cb6\u0ccd\u0cb5\u0ca4\u0ccd\u0ca5\u0ccd\u0c97\u0cc6 \u0c95\u0cbf\u0cb5\u0cbf\u0caf\u0cb2\u0ccd\u0cb2\u0cbf \u0c86\u0c97\u0cbf\u0c82\u0ca6\u0cbe\u0c97\u0ccd\u0c97\u0cc6 \u0cae\u0cbe\u0cb0\u0ccd\u0ca6\u0ca8\u0cbf\u0cb8\u0cc1\u0ca4\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf, \u0c85\u0cb5\u0cb0\u0cc1 \u0cb9\u0cb3\u0ccd\u0cb3\u0cbf \u0c95\u0ca1\u0cc6 \u0cae\u0cc1\u0c96 \u0cae\u0cbe\u0ca1\u0cbf \u0c95\u0cc3\u0cb7\u0cbf\u0caf\u0ca4\u0ccd\u0ca4 \u0c9a\u0cbf\u0ca4\u0ccd\u0ca4 \u0cb9\u0cb0\u0cbf\u0cb8\u0cbf\u0ca6\u0cb0\u0cc1. \u0c85\u0c82\u0ca4\u0cb9 \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0c88\u0c97 \u0caa\u0cc1\u0ca8\u0c83 \u0cac\u0cbf\u0c9c\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf \u0c9c\u0cb0\u0ccd\u0ca8\u0cbf \u0c95\u0cc1\u0cb0\u0cbf\u0ca4\u0cc1 \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cae\u0cbe\u0ca4\u0cbf\u0c97\u0cbf\u0cb3\u0cbf\u0ca6\u0cbe\u0c97, \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0c92\u0c82\u0ca6\u0cc7 \u0c89\u0cb8\u0cbf\u0cb0\u0cb2\u0ccd\u0cb2\u0cbf \u0caa\u0c9f\u0caa\u0c9f\u0ca8\u0cc6 \u0cae\u0cbe\u0ca4\u0cc1\u0ca6\u0cc1\u0cb0\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1.", "\"\u0ca8\u0ca8\u0ccd\u0ca8 \u0c95\u0cc8\u0caf\u0cb2\u0ccd\u0cb2\u0cc0\u0c97 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0cb5\u0cc6. \u0c8f\u0ca8\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc2 \u0cb8\u0cc1\u0cae\u0cbe\u0cb0\u0cc1 12 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cb8\u0cbe\u0cb2\u0cc1\u0c97\u0c9f\u0ccd\u0c9f\u0cbf\u0cb5\u0cc6. \u0c86 \u0caa\u0cc8\u0c95\u0cbf \"\u0ca6\u0cc1\u0ca8\u0cbf\u0caf\u0cbe 2' \u0cb5\u0c82\u0ca1\u0cb0\u0ccd\u200c\u0cab\u200c\u0cc1\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe \u0c86\u0c97\u0cb2\u0cbf\u0ca6\u0cc6. \u0c87\u0ca8\u0ccd\u0ca8\u0cc1 \"\u0c95\u0cc6\u0c9c\u0cbf\u0c8e\u0cab\u0ccd' \u0c95\u0cc2\u0ca1 \u0c92\u0c82\u0ca6\u0cc1 \u0cb9\u0cca\u0cb8 \u0c85\u0ca8\u0cc1\u0cad\u0cb5 \u0c95\u0cc6\u0cc2\u0ca1\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cc1\u0ca4\u0ccd\u0ca4\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb8\u0cc1\u0cae\u0cbe\u0cb0\u0cc1 80 \u0cb5\u0cb0\u0ccd\u0cb7\u0ca6 \u0cae\u0cc1\u0ca6\u0cc1\u0c95\u0ca8 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c89\u0cb3\u0cbf\u0ca6\u0c82\u0ca4\u0cc6, \u0ca4\u0cae\u0cbf\u0cb3\u0cbf\u0ca8 \"\u0cae\u0cbe\u0ca4\u0c82\u0c97\u0cbf' \u0c9a\u0cbf\u0ca4\u0ccd\u0cb0 \u0c95\u0cc2\u0ca1 \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cc2 \u0c8e\u0cb0\u0ca1\u0cc1 \u0c9a\u0cbf\u0ca4\u0ccd\u0cb0\u0c97\u0cb3 \u0cae\u0cbe\u0ca4\u0cc1\u0c95\u0ca4\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc0\u0c97 \"\u0ca8\u0cb0\u0c97\u0cc1\u0c82\u0ca6 \u0cac\u0c82\u0ca1\u0cbe\u0caf' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \"\u0cb0\u0cbe\u0c9c\u0ccd\u200c\u0ca6\u0cc2\u0ca4\u0ccd\u200c' \u0c8e\u0c82\u0cac \u0cb9\u0cca\u0cb8 \u0cb8\u0cbf\u0ca8\u0cbf\u0cae\u0cbe \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6. \u0ca8\u0cbf\u0c9c\u0c95\u0ccd\u0c95\u0cc2 \u0ca8\u0cbe\u0ca8\u0cc1 \u0cb9\u0ccd\u0caf\u0cbe\u0caa\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0ca8\u0ca8\u0c97\u0cc6 \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0cb5\u0cbf\u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cc1, \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c92\u0c82\u0ca6\u0cc7 \u0cb0\u0cc0\u0ca4\u0cbf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0cb2\u0ccd\u0cb2. \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf, \u0cb0\u0cc7\u0caa\u0cbf\u0cb8\u0ccd\u0c9f\u0ccd\u200c \u0c86\u0c97\u0cbf, \u0c95\u0cbe\u0cae\u0cbf\u0ca1\u0cbf\u0caf\u0ca8\u0ccd\u200c \u0c86\u0c97\u0cbf, \u0c95\u0cc6\u0c9f\u0ccd\u0c9f\u0cb5\u0ca8\u0cbe\u0c97\u0cbf, \u0c92\u0cb3\u0ccd\u0cb3\u0cc6\u0caf\u0cb5\u0ca8\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0cc6\u0cb2\u0cb5\u0cb0\u0cc1 \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf \u0cac\u0c82\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc7 \u0c87\u0ca8\u0ccd\u0ca8\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6 \u0c96\u0cc1\u0cb7\u0cbf \u0c87\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c95\u0cc3\u0cb7\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0cc6\u0cae\u0ccd\u0cae\u0ca6\u0cbf \u0cac\u0ca6\u0cc1\u0c95\u0cc1 \u0c95\u0c82\u0ca1\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97 \u0cae\u0cbe\u0ca1\u0ccd\u0cb0\u0ca8\u0ccd\u200c \u0ca1\u0cc8\u0cb0\u0cbf\u0c97\u0cc6 \u0c95\u0ca8\u0ccd\u0cb5\u0cb0\u0ccd\u0c9f\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cc2\u0cb0\u0cc1 \u0cb9\u0cb8\u0cc1\u0c97\u0cb3\u0cbf\u0cb5\u0cc6. 900 \u0cb2\u0cc0\u0c9f\u0cb0\u0ccd\u200c \u0cb9\u0cbe\u0cb2\u0cc1 \u0cae\u0cbe\u0cb0\u0cbe\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0cc8\u0ca8\u0cc1\u0c97\u0cbe\u0cb0\u0cbf\u0c95\u0cc6, \u0cb8\u0cbe\u0cb5\u0caf\u0cb5 \u0c95\u0cc3\u0cb7\u0cbf\u0caf\u0ca8\u0ccd\u0ca8\u0cc1 \u0c8e\u0c82\u0ca6\u0cbf\u0c97\u0cc2 \u0cac\u0cbf\u0ca1\u0cb2\u0ccd\u0cb2. \u0ca8\u0ca8\u0c97\u0cc6 \u0caf\u0cbe\u0cb5\u0cbe\u0c97 \u0cb8\u0cbf\u0ca8\u0cbf\u0cae\u0cbe \u0cb8\u0cbe\u0c95\u0cc1 \u0c85\u0c82\u0ca4 \u0cac\u0cc7\u0cb8\u0cb0\u0cb5\u0cbe\u0c97\u0cc1\u0ca4\u0ccd\u0ca4\u0ccb, \u0c86\u0c97 \u0ca8\u0ca8\u0ccd\u0ca8 \u0cb9\u0cb3\u0ccd\u0cb3\u0cbf\u0c97\u0cc6 \u0cb9\u0ccb\u0c97\u0cbf \u0c85\u0cb2\u0ccd\u0cb2\u0cbf \u0c95\u0ccb\u0cb2\u0cbe\u0c9f\u0cb5\u0ca8\u0ccd\u0ca8\u0ccb, \u0caf\u0c95\u0ccd\u0cb7\u0c97\u0cbe\u0ca8\u0cb5\u0ca8\u0ccd\u0ca8\u0ccb \u0c95\u0cb2\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c87\u0cb0\u0cbf\u00a4\u00e0\u0ca8\u0cbf' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb6\u0ccd\u0cb5\u0ca4\u0ccd\u0ca5\u0ccd.", "\u0cb0\u0c82\u0c97\u0cad\u0cc2\u0cae\u0cbf \u0caa\u0cbe\u0ca0, \u0cb8\u0cbf\u0ca8\u0cbf\u0cae\u0cbe \u0cac\u0ca6\u0cc1\u0c95\u0cc1, \u0cb8\u0cc0\u0cb0\u0cbf\u0caf\u0cb2\u0ccd\u200c \u0c85\u0ca8\u0ccd\u0ca8\"\u0ca8\u0cbe\u0ca8\u0cc1 \u0c88 \u0cae\u0ca7\u0ccd\u0caf\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ca3, \u0cb9\u0cb3\u0ccd\u0cb3\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c85\u0cb2\u0ccd\u0cb2\u0cbf \u0cb9\u0cca\u0c9f\u0ccd\u0c9f\u0cc6\u0caa\u0cbe\u0ca1\u0cbf\u0c97\u0cc6 \u0cb9\u0cb8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0cac\u0ca6\u0cc1\u0c95\u0cc1 \u0cb8\u0cb5\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0ca8\u0c82\u0cac\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0cbe\u0ca8\u0cc1 \u0ca4\u0cbf\u0c82\u0c97\u0cb3\u0cc1\u0c97\u0c9f\u0ccd\u0c9f\u0cb2\u0cc6 \u0cae\u0ca8\u0cc6\u0c97\u0cc6 \u0cb9\u0ccb\u0c97\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc2 \u0cb8\u0cae\u0caf \u0c95\u0cc6\u0cc2\u0ca1\u0cac\u0cc7\u0c95\u0cb2\u0ccd\u0cb5\u0cbe. \u0ca8\u0ca8\u0c97\u0cc2 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0cac\u0ca6\u0cc1\u0c95\u0cbf\u0ca6\u0cc6 \u0ca4\u0cbe\u0ca8\u0cc6? \u0cb9\u0cbe\u0c97\u0cbe\u0c97\u0cbf, \u0c92\u0c82\u0ca6\u0cb7\u0ccd\u0c9f\u0cc1 \u0ca6\u0cbf\u0ca8 \u0cb9\u0cb3\u0ccd\u0cb3\u0cbf\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0cb8\u0cbe\u0cb0\u0ccd\u200c \u0c87\u0cb2\u0ccd\u0cb2\u0cbf \u0ca6\u0cc1\u0ca1\u0ccd\u0ca1\u0cc1 \u0ca6\u0cc1\u0ca1\u0cbf\u0caf\u0ccb\u0ca6\u0cc1, \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0ccb\u0ca6\u0cc1 \u0c92\u0c82\u0ca6\u0cc1 \u0cb9\u0c82\u0ca4.", "\u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0c95\u0c82\u0ca1\u0cc1\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb9\u0c82\u0ca4 \u0cb8\u0cbe\u0cb0\u0ccd\u200c. \u0ca8\u0cae\u0ccd\u0cae\u0ca8\u0ccd\u0ca8 \u0ca8\u0cbe\u0cb5\u0cc1 \u0c95\u0c82\u0ca1\u0cc1\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0ca8\u0ca8\u0c97\u0cc6 \u0cac\u0cb9\u0cb3 \u0cae\u0cc1\u0c96\u0ccd\u0caf. \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c85\u0cb5\u0cae\u0cbe\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c88\u0c97 \u0c92\u0c82\u0ca6\u0cb7\u0ccd\u0c9f\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0cb9\u0cb3\u0ccd\u0cb3\u0cbf\u00e0\u0cb2\u0cc7 \u0ca8\u0cae\u0ccd\u0cae\u0cb5\u0cb0\u0cc7 \u0ca8\u0cae\u0c97\u0cc6 \u0cb8\u0caa\u0ccb\u0cb0\u0ccd\u0c9f\u0ccd\u200c \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c85\u0caa\u0ccd\u0caa-\u0c85\u0cae\u0ccd\u0cae \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0ca6\u0cb0\u0cc2, \u0ca8\u0cbe\u0ca8\u0cc1 \u0c97\u0cc1\u0cb0\u0cbf \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0caf\u0cbe\u0cb0 \u0cae\u0cc7\u0cb2\u0cc2 \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2 \u0cb8\u0cb0\u0ccd\u200c. \u0ca8\u0ca8\u0c97\u0cc6 \u0cb9\u0cb3\u0ccd\u0cb3\u0cbf \u0c85\u0c82\u0ca6\u0ccd\u0cb0\u0cc6 \u0c9c\u0cc0\u0cb5. \u0cb9\u0cbe\u0c97\u0c82\u0ca4 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cb2\u0ccd\u0cb2.", "\u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0c87\u0caa\u0ccd\u0caa\u0ca4\u0ccd\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cb9\u0cc1\u0ca6\u0cc1, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cb0\u0ccd\u0cb7 \u0cb9\u0ca4\u0ccd\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0c85\u0ca6\u0cc7 \u0cb5\u0ccd\u0caf\u0ca4\u0ccd\u0caf\u0cbe\u0cb8. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0c85\u0cb7\u0ccd\u0c9f\u0cc7 \u0cb2\u0cc8\u0cab\u200c\u0cc1. \u0c88\u0c97 \u0cb8\u0cbf\u0ca8\u0cbf\u0cae\u0cbe \u0caa\u0cc7\u0cae\u0cc6\u0c82\u0c9f\u0ccd\u200c\u0ca8\u0cb7\u0ccd\u0c9f\u0cc7 \u0c95\u0cc6\u0cc2\u0c9f\u0ccd\u0c9f\u0cc1 \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb5\u0cb0\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0c82\u0ca4\u0cc2 \u0c88\u0c97 \u0c9c\u0cc0, \u00a0\u0cb8\u0cc1\u0cb5\u0cb0\u0ccd\u0ca3 \u0cb5\u0cbe\u0cb9\u0cbf\u0ca8\u0cbf\u0c97\u0cb3\u0cbf\u0c82\u0ca6 \u0cb8\u0cbe\u0c95\u0cb7\u0ccd\u0c9f\u0cc1 \u0ca1\u0cbf\u0cae\u0ccd\u0caf\u0cbe\u0c82\u0ca1\u0ccd\u200c \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.\u00a0\"\u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf 40 \u0cae\u0cc6\u0c97\u0cbe \u0cb8\u0cc0\u0cb0\u0cbf\u0caf\u0cb2\u0ccd\u200c \u0cae\u0cbe\u0ca1\u0cbf\u0ca6\u0cb5\u0ca8\u0cc1. \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0cb9\u0ccb\u0ca6\u0cb5\u0ca8\u0cc1 \u0cb5\u0cbe\u0caa\u0cb8\u0ccd\u200c \u0cac\u0c82\u0ca6\u0cbf\u0cb0\u0cb2\u0cbf\u0cb2\u0ccd\u0cb2.", "\u0cae\u0ca7\u0ccd\u0caf\u0cc6 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cca\u0c82\u0ca6\u0cb0\u0cb2\u0ccd\u0cb2\u0cbf \u0cb8\u0cbe\u0caf\u0cbf\u0cac\u0cbe\u0cac\u0cbe \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc6, \u0c85\u0cb7\u0ccd\u0c9f\u0cc7. \u00a0\u0caa\u0cbe\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0cb8\u0cc0\u0cb0\u0cbf\u0caf\u0cb2\u0ccd\u200c \u0c86\u0ca6\u0ccd\u0cb0\u0cc2 \u0cb8\u0cc8, \u0cb8\u0cbf\u0ca8\u0cbf\u0cae\u0cbe \u0c86\u0ca6\u0ccd\u0cb0\u0cc2 \u0cb8\u0cc8. \u0c88\u0c97\u0c82\u0ca4\u0cc2 \u0cb8\u0cc0\u0cb0\u0cbf\u0caf\u0cb2\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf \u0cae\u0c82\u0ca6\u0cbf \u0c95\u0cc2\u0ca1 \u0c85\u0caa\u0ccd\u200c\u0ca1\u0cc7\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0cb3\u0ccd\u0cb3\u0cc7 \u0caa\u0cc7\u0cae\u0cc6\u0c82\u0c9f\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf 1 \u0cb0\u0cc1\u0caa\u0cbe\u0caf\u0cbf \u0cb8\u0cbf\u0c95\u0ccd\u0c95\u0cb0\u0cc6, \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cbf 60 \u0caa\u0cc8\u0cb8\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0cc6. \u0cb8\u0cc0\u0cb0\u0cbf\u0caf\u0cb2\u0ccd\u200c \u0c86\u0ca6\u0ccd\u0cb0\u0cc6 \u0cb5\u0cb0\u0ccd\u0cb7 \u0caa\u0cc2\u0cb0\u0ccd\u0ca4\u0cbf \u0c95\u0cc6\u0cb2\u0cb8 \u0c87\u0cb0\u0cc1\u0ca4\u0ccd\u0ca4\u0cc6. \u0cae\u0cca\u0ca8\u0ccd\u0ca8\u0cc6 \u0c9c\u0ccd\u0cb5\u0cb0\u0cb5\u0cbf\u0ca6\u0ccd\u0ca6\u0cb0\u0cc2, \u0ca8\u0cbe\u0ca8\u0cc1 \u0ca1\u0ccd\u0cb0\u0cbf\u0caa\u0ccd\u200c \u0cb9\u0cbe\u0c95\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cc1 \u0ca8\u0c9f\u0ca8\u0cc6 \u0cae\u0cbe\u0ca1\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cc7\u0ca8\u0cc6.", "\u0c88\u0c97 \u0cb8\u0ccd\u0cb5\u0cb2\u0ccd\u0caa \u0c87\u0c95\u0ccd\u0c95\u0c9f\u0ccd\u0c9f\u0cc1 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe, \u0cb8\u0cc0\u0cb0\u0cbf\u0caf\u0cb2\u0ccd\u200c \u0c8e\u0cb0\u0ca1\u0ca8\u0ccd\u0ca8\u0cc2 \u0cb9\u0cc7\u0c97\u0ccb \u0cae\u0ccd\u0caf\u0cbe\u0ca8\u0cc7\u0c9c\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0c95\u0cbe\u0cb6\u0c97\u0cb3\u0cc1 \u0caa\u0ccd\u0cb0\u0ca4\u0cbf \u0ca6\u0cbf\u0ca8 \u0ca8\u0cae\u0ccd\u0cae \u0cae\u0ca8\u0cc6\u0c97\u0cc6 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0cac\u0c82\u0ca6\u0cbe\u0c97 \u0c95\u0ca3\u0ccd\u0ca3\u0cc1\u0cae\u0cc1\u0c9a\u0ccd\u0c9a\u0cbf \u0c95\u0cc1\u0cb3\u0cbf\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cbe\u0cb0\u0ca6\u0cc1. \u0ca8\u0cbe\u0ca8\u0cc1 \u0c88 \u0cb9\u0cbf\u0c82\u0ca6\u0cc6 \u0c85\u0c82\u0ca4\u0cb9 \u0ca4\u0caa\u0ccd\u0caa\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2 \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc6, \u0c87\u0cb7\u0ccd\u0c9f\u0cca\u0ca4\u0ccd\u0ca4\u0cbf\u0c97\u0cc6 \u0cb8\u0cc1\u0cae\u0cbe\u0cb0\u0cc1 300 \u00a0\u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6 ...'\u00a0\"\u0c88 \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0caf\u0cbe\u0cb5\u0ca4\u0ccd\u0ca4\u0cc2 \u0c96\u0cc1\u0cb7\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe\u0ca8\u0cc6. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cac\u0ca6\u0cc1\u0c95\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0cb0\u0c82\u0c97\u0cad\u0cc2\u0cae\u0cbf \u0caa\u0cbe\u0ca0 \u0c95\u0cb2\u0cbf\u0cb8\u0cbf\u0ca6\u0cc6. \u0cb8\u0cc0\u0cb0\u0cbf\u0caf\u0cb2\u0ccd\u200c \u0c85\u0ca8\u0ccd\u0ca8 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6.", "\u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0cb8\u0cc0\u0cb0\u0cbf\u0caf\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0ca6\u0ccd\u0caf\u0c95\u0ccd\u0c95\u0cc6 \"\u0cb8\u0ca4\u0ccd\u0caf\u0c82 \u0cb6\u0cbf\u0cb5\u0c82 \u0cb8\u0cc1\u0c82\u0ca6\u0cb0\u0c82' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf. \u0c87\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c9c\u0ca4\u0cc6\u0c97\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cc7\u0cae\u0cc6\u0c82\u0c9f\u0ccd\u200c \u0c95\u0cc6\u0cc2\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cbe\u0cb0\u0cc6. \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf 10 \u0ca6\u0cbf\u0ca8 \u0ca1\u0cc7\u0c9f\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0ca4\u0cc6\u0cc2\u0c82\u0ca6\u0cb0\u0cc6 \u0c86\u0c97\u0ca6\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0c9c\u0ca8\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc1, \u0ca8\u0cbe\u0cb5\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc2, \u0cb8\u0cc0\u0cb0\u0cbf\u0caf\u0cb2\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc2 \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0cae\u0cbe\u0ca1\u0cc1\u0cb5 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c9c\u0cc0\u0cb5 \u0ca4\u0cc1\u0c82\u0cac\u0cac\u0cc7\u0c95\u0cb7\u0ccd\u0c9f\u0cc7.", "\u0cb9\u0cc6\u0cae\u0ccd\u0cae\u0cc6\u0caf\u0cbf\u0c82\u0ca6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0ca8\u0cbe\u0ca8\u0cc1 \u0cac\u0cc7\u0c9c\u0cbe\u0ca8\u0ccd\u200c \u0c92\u0cb3\u0ccd\u0cb3\u0cc7 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u00a0\u0ca8\u0c9f\u0ca8\u0cc6\u0c97\u0cc6 \u0c85\u0cb5\u0c95\u0cbe\u0cb6 \u0c87\u0cb0\u0cc1\u0cb5\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0cb8\u0cbf\u0c95\u0ccd\u0c95\u0cbf\u0cb5\u0cc6. \u0cae\u0cc1\u0c82\u0ca6\u0cc6 \u0cac\u0cb0\u0cb2\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0ca8\u0ca8\u0ccd\u0ca8 \u0cae\u0cc1\u0c82\u0ca6\u0cbf\u0ca8 \u0cb9\u0cc6\u0c9c\u0ccd\u0c9c\u0cc6\u0c97\u0cc6 \u0cb8\u0cb9\u0c95\u0cbe\u0cb0\u0cbf\u0caf\u0cbe\u0c97\u0cb2\u0cbf\u0cb5\u0cc6. \"\u0ca6\u0cc1\u0ca8\u0cbf\u0caf\u0cbe- 2' \u0cb9\u0cca\u0cb8 \u00a0\u0c9c\u0cbe\u0ca8\u0cb0\u0ccd\u200c\u0ca8 \u0caa\u0cbe\u0ca4\u0ccd\u0cb0. \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0ca6\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0cb5\u0ca6\u0cc1. \u0caa\u0cb0\u0cad\u0cbe\u0cb7\u0cc6\u0caf\u0cb2\u0ccd\u0cb2\u0cc2 \u0c88\u0c97 \u0c92\u0cb3\u0ccd\u0cb3\u0cc6 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0ca8\u0ca8\u0c97\u0cc6 \u0c88 \u0cb9\u0cbf\u0c82\u0ca6\u0cc6\u0caf\u0cc7 \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c9b\u0cbe\u0ca8\u0ccd\u0cb8\u0ccd\u200c \u0cb8\u0cbf\u0c95\u0ccd\u0c95\u0cbf\u0ca4\u0ccd\u0ca4\u0cc1. \u0c86\u0c97 \u0ca8\u0cbe\u0ca8\u0cc7 \u0c95\u0cc8 \u0cac\u0cbf\u0c9f\u0ccd\u0c9f\u0cc6. \u0caf\u0cbe\u0c95\u0cc6\u0c82\u0ca6\u0cb0\u0cc6, \u0c86\u0c97\u0cbf\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cca\u0c9f\u0ccd\u0c9f\u0cbf\u0c97\u0cc6 \u0c87\u0caa\u0ccd\u0caa\u0ca4\u0ccd\u0ca4\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.", "\u0cac\u0ca6\u0cc1\u0c95\u0cbf\u0ca8 \u0cad\u0caf\u0cb5\u0cbf\u0ca4\u0ccd\u0ca4\u0cc1. \u0c87\u0cb2\u0ccd\u0cb2\u0cbf \u0cac\u0cbf\u0c9f\u0ccd\u0c9f\u0cc1, \u0c85\u0cb2\u0ccd\u0cb2\u0cbf \u0cb9\u0ccb\u0c97\u0cbf, \u0c95\u0c9a\u0ccd\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0ca6\u0cc7 \u0c87\u0ca6\u0ccd\u0ca6\u0cb0\u0cc6 \u0c8f\u0ca8\u0cc1 \u0cae\u0cbe\u0ca1\u0ccb\u0ca6\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0ca6\u0cc6, \u0c87\u0cb2\u0ccd\u0cb2\u0cbf\u0ca8\u0cb5\u0cb0\u0cc1 \u0c95\u0cb0\u0cc6\u0caf\u0ca6\u0cc7 \u0c87\u0ca6\u0ccd\u0ca6\u0cb0\u0cc6 \u0c8f\u0ca8\u0cc1 \u0cae\u0cbe\u0ca1\u0ccb\u0ca6\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6 \u0c87\u0ca4\u0ccd\u0ca4\u0cc1. \u0c87\u0cb2\u0ccd\u0cb2\u0cbf\u0ca8\u0cb5\u0cb0\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cc1 \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb6\u0c95\u0ccd\u0ca4\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0cb8\u0cc1\u0cae\u0ccd\u0cae\u0ca8\u0cbe\u0ca6\u0cc6. \u0c88\u0c97 \u0c86\u0cb8\u0cc6\u0caf\u0c82\u0ca4\u0cc2 \u0c87\u0ca6\u0cc6. \u0ca4\u0cc6\u0cb2\u0cc1\u0c97\u0cc1 \u0c86\u0caf\u0ccd\u0ca4\u0cc1, \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0c86\u0c97\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc2 \u0ca8\u0ca8\u0c97\u0cc6 \u0cae\u0cb2\u0caf\u0cbe\u0cb3\u0c82 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0ca6\u0cc6\u0cc2\u0ca1\u0ccd\u0ca1 \u0c86\u0cb8\u0cc6 \u0c87\u0ca6\u0cc6. \u0ca8\u0ccb\u0ca1\u0ccb\u0ca3 \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c86 \u0c95\u0cbe\u0cb2 \u0cac\u0cb0\u0cc1\u0ca4\u0ccd\u0ca4\u0cc7\u0ca8\u0ccb?' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\u0ca8\u0cae\u0ccd\u0cae\u0ca8\u0ccd\u0ca8\u0cc2 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0ca8\u0ccb\u0ca1\u0cbf\"\u0ca8\u0ca8\u0c97\u0cc6 \u0c92\u0ca8\u0ccd\u200c \u0cae\u0ccd\u0caf\u0cbe\u0ca8\u0ccd\u200c \u0cb6\u0ccb \u0cae\u0cbe\u0ca1\u0cbf \u0c8e\u0c82\u0cac \u0ca1\u0cbf\u0cae\u0ccd\u0caf\u0cbe\u0c82\u0ca1\u0ccd\u200c \u0c87\u0ca6\u0cc6. \u0c86\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c86\u0cb0\u0ccd\u0c97\u0ca8\u0cc8\u0c9c\u0ccd\u200c \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0ca8\u0cbe\u0ca8\u0cc1 \"\u0cae\u0cb9\u0cbe\u0cac\u0cbe\u0cb0\u0ca4' \u0cac\u0ccd\u0caf\u0cbe\u0c95\u0ccd\u200c\u0c97\u0ccd\u0cb0\u0ccc\u0c82\u0ca1\u0ccd\u200c \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0ca8\u0cc1\u0cb7\u0ccd\u0caf\u0ca8\u0cbf\u0c97\u0cc6 \u0caf\u0cc1\u0ca6\u0ccd\u0ca7 \u0c85\u0ca8\u0cbf\u0cb5\u0cbe\u0cb0\u0ccd\u0caf \u0c85\u0cb2\u0ccd\u0cb2 \u0c8e\u0c82\u0cac \u0cb5\u0cbf\u0cb7\u0caf\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0c87\u0c82\u0ca1\u0cbf\u0caf\u0ca8\u0ccd\u200c \u0c95\u0ccd\u0cb2\u0cbe\u0cb8\u0cbf\u0c95\u0cb2\u0ccd\u200c \u0ca8\u0cc3\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cbf \u0cae\u0cbe\u0ca1\u0cc1\u0cb5 \u0cb6\u0ccb \u0c85\u0ca6\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0c92\u0c82\u0ca6\u0cc2\u0cb5\u0cb0\u0cc6 \u0cb2\u0c95\u0ccd\u0cb7\u0ca6\u0cb5\u0cb0\u0cc6\u0c97\u0cc2 \u0caa\u0cc7\u0cae\u0cc6\u0c82\u0c9f\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cc6. \u0c86\u0ca6\u0cb0\u0cc6, \u0c88\u0c97\u0cbf\u0ca8 \u0c92\u0ca4\u0ccd\u0ca4\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0ca8\u0ccb\u0ca1\u0ccb\u0ca3, \u0ca8\u0c9f\u0ca8\u0cbf\u0c97\u0cc6 40 \u0cb5\u0cb0\u0ccd\u0cb7 \u0c86\u0ca6 \u0cae\u0cc7\u0cb2\u0cc6 \u0c92\u0cb3\u0ccd\u0cb3\u0cc7 \u0c9f\u0cc8\u0cae\u0ccd\u200c \u0cac\u0cb0\u0cc1\u0ca4\u0ccd\u0ca4\u0c82\u0ca4\u0cc6.", "\u0c85\u0ca6\u0cc1 \u0ca8\u0ca8\u0c97\u0cc2 \u0cac\u0cb0\u0cac\u0cb9\u0cc1\u0ca6\u0cc7\u0ca8\u0ccb' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5 \u0c85\u0cb6\u0ccd\u0cb5\u0ca4\u0ccd\u0ca5\u0ccd, \u0ca4\u0cae\u0ccd\u0cae\u0ca6\u0ccd\u0ca6\u0cca\u0c82\u0ca6\u0cc1 \u0c86\u0c95\u0ccd\u0cb7\u0cc7\u0caa\u0ca3\u0cc6 \u0c87\u0ca6\u0cc6 \u0c85\u0c82\u0ca4\u0cbe\u0cb0\u0cc6. \u0c85\u0cb5\u0cb0 \u0c86\u0c95\u0ccd\u0cb7\u0cc7\u0caa\u0ca3\u0cc6 \u0c8f\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cbe?\u00a0\"\u0ca8\u0cc0\u0cb5\u0cc1 \u0cac\u0cc7\u0cb0\u0cc6 \u0cad\u0cbe\u0cb7\u0cc6 \u0ca8\u0c9f\u0cb0\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0ca8\u0ccb\u0ca1\u0cc1\u0cb5 \u0cac\u0ca6\u0cb2\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc7 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0ca8\u0ccb\u0ca1\u0cbf. \u0ca8\u0cae\u0ccd\u0cae \u0c95\u0cc8\u0caf\u0cb2\u0ccd\u0cb2\u0cbf \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2\u0cb5\u0cbe? \u0cac\u0cbe\u0ca1\u0cbf \u0cac\u0cbf\u0cb2\u0ccd\u0ca1\u0ccd\u200c \u0cae\u0cbe\u0ca1\u0cac\u0cc7\u0c95\u0cbe, \u0cb8\u0ca3\u0ccd\u0ca3 \u0c86\u0c97\u0cac\u0cc7\u0c95\u0cbe, \u0ca4\u0cb2\u0cc6 \u0cac\u0ccb\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe, \u0ca8\u0cc7\u0c95\u0cc6\u0ca1\u0ccd\u200c\u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe? \u0c87\u0ca6\u0cc6\u0cb2\u0ccd\u0cb2\u0cb5\u0cc2 \u0c86\u0caf\u0ccd\u0ca4\u0cb2\u0ccd\u0cb2\u0cbe \u0cb8\u0cbe\u0cb0\u0ccd\u200c? \u0c87\u0ca8\u0ccd\u0ca8\u0cc7\u0ca8\u0cc1 \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2 \u0cb9\u0cc7\u0cb3\u0cbf? \u0cac\u0cb0\u0ca6\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c95\u0cbe\u0ca6\u0cc1 \u0c95\u0cc1\u0cb3\u0cbf\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0cac\u0c82\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0cb0\u0cc1\u0c9a\u0cbf\u0c95\u0c9f\u0ccd\u0c9f\u0cbe\u0c97\u0cbf \u0cae\u0cbe\u0ca1\u0cbf \u0ca4\u0ccb\u0cb0\u0cbf\u0cb8\u0ccb\u0ca6\u0cb7\u0ccd\u0c9f\u0cc7 \u0ca8\u0cae\u0ccd\u0cae \u0c95\u0cc6\u0cb2\u0cb8' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\u0cb9\u0cbe\u0c97\u0cbe\u0ca6\u0cb0\u0cc6, \u0ca8\u0cc0\u0ca8\u0cbe\u0cb8\u0c82 \u0c85\u0cb6\u0ccd\u0cb5\u0ca4\u0ccd\u0ca5\u0ccd\u0c97\u0cc6 \u0cac\u0cc7\u0cb8\u0cb0\u0cb5\u0cbf\u0ca6\u0cc6\u0caf\u0cc7? \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc6, \u0c85\u0cb5\u0cb0\u0cc1 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \"\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cac\u0c97\u0ccd\u0c97\u0cc6\u0caf\u0c82\u0ca4\u0cc2 \u0caf\u0cbe\u0cb5 \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0ca4\u0cc3\u0caa\u0ccd\u0ca4\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0c92\u0c82\u0ca6\u0cc7 \u0cb8\u0cb2, \u0c92\u0c82\u0ca6\u0cc1 \u0ca8\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cac\u0cbf\u0c9f\u0ccd\u0c9f\u0cc6. \u0c86\u0cae\u0cc7\u0cb2\u0cc6 \u0ca8\u0ca8\u0c97\u0cc7 \u0c85\u0ca8\u0cbf\u0cb8\u0cbf\u0ca4\u0cc1, \u0c85\u0c82\u0ca5 \u0caa\u0cbe\u0ca4\u0ccd\u0cb0\u0cb5\u0cc7\u0c95\u0cc6 \u0cae\u0cbe\u0ca1\u0cbf\u0ca6\u0cc6 \u0c85\u0c82\u0ca4. \u0c86 \u0cac\u0cb3\u0cbf\u0c95 \u0cb8\u0cbf\u0c95\u0ccd\u0c95\u0cb8\u0cbf\u0c95\u0ccd\u0c95 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccb\u0ca6\u0ca8\u0ccd\u0ca8 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0ccd\u0ca4 \u0cac\u0c82\u0ca6\u0cc6. \u0c95\u0cc6\u0cb2\u0cb5\u0cb0\u0cc1 \u0cae\u0cbe\u0ca4\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1; \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0cac\u0cbf\u0c9c\u0cbf \u0c87\u0ca6\u0ccd\u0ca6\u0cbe\u0cb0\u0cc6, \u0c85\u0cb5\u0cb0\u0cc1 \u0c95\u0cc3\u0cb7\u0cbf \u0cae\u0cbe\u0ca1\u0ccb\u0c95\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb0\u0cc6, \u0c87\u0ca8\u0ccd\u0ca8\u0cc1 \u0cac\u0cb0\u0cb2\u0ccd\u0cb2, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0ccd\u0cb2 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cbf\u0ca6\u0cb0\u0cc1.", "\u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf\u0cb8\u0ccb\u0ca8\u0cc1, \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c86\u0c82\u0ca4 \u0cae\u0ca7\u0ccd\u0caf\u0cb0\u0cbe\u0ca4\u0ccd\u0cb0\u0cbf \u0c95\u0cb0\u0cc6\u0ca6\u0cb0\u0cc2 \u0c8e\u0ca6\u0ccd\u0ca6\u0cc1 \u0cac\u0cb0\u0cbf\u00a4\u00e0\u0ca8\u0cbf. \u0ca8\u0ca8\u0ccd\u0ca8 \u0cac\u0cbf\u0c9c\u0cbf\u0ca8\u0cc6\u0cb8\u0ccd\u200c \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0c95\u0cc6 \u0caa\u0ca4\u0ccd\u0ca8\u0cbf, \u0ca4\u0cae\u0ccd\u0cae \u0c87\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0cac\u0cbf\u0c9c\u0cbf\u0ca8\u0cc6\u0cb8\u0ccd\u200c \u0c87\u0ca6\u0ccd\u0ca6\u0cb0\u0cc2, \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cc7\u0cb2\u0cbf\u0ca8 \u0caa\u0ccd\u0cb0\u0cc0\u0ca4\u0cbf \u0cac\u0cbf\u0ca1\u0cb2\u0ccd\u0cb2. \u0c86\u0ca6\u0cb0\u0cc6, \u0cb5\u0cbf\u0cb7\u0caf \u0c85\u0cb0\u0cbf\u0caf\u0ca6\u0cc6, \u0c8e\u0cb7\u0ccd\u0c9f\u0ccb \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1, \"\u0c8f\u0ca8\u0ccd\u200c \u0c85\u0cb6\u0ccd\u0cb5\u0ca4\u0ccd\u0ca5\u0ccd, \u0ca8\u0cc0\u0ca8\u0cc1 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c97\u0cbe\u0c82\u0c9a\u0cbe\u0cb2\u0cbf\u0ca8\u0cbe? \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cc7 \u0cac\u0cbf\u0c9f\u0ccd\u0caf\u0c82\u0ca4\u0cc6? \u0ca8\u0cbf\u0cae\u0c97\u0cbe\u0c97\u0cbf\u0ca8\u0cc7 \u0caa\u0cbe\u0ca4\u0ccd\u0cb0 \u0c87\u0ca4\u0ccd\u0ca4\u0caa\u0ccd\u0caa\u0cbe.", "\u0ca8\u0cc0\u0ca8\u0ccd\u200c \u0ca8\u0ccb\u0ca1\u0cbf\u0ca6\u0ccd\u0cb0\u0cc6, \u0cb9\u0cb3\u0ccd\u0cb3\u0cbf\u0c97\u0cc6 \u0cb9\u0ccb\u0c97\u0cbf \u0c95\u0cc1\u0c82\u0ca4\u0cbf\u0ca6\u0ccd\u0ca6\u0cc0\u0caf\u0cbe' \u0c85\u0ca8\u0ccd\u0ca8\u0ccb\u0c95\u0cc6 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cb0\u0cc1. \u0c86\u0c97 \u0ca8\u0ca8\u0c97\u0cc6 \u0cb6\u0cbe\u0c95\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0c85\u0caa\u0ccd\u0caa\u0ca8 \u0ca4\u0cbf\u0ca5\u0cbf \u0c87\u0ca6\u0ccd\u0ca6\u0cbe\u0c97\u0cb2\u0cc2 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc1 \u0c95\u0cb2\u0cc6 \u0cae\u0cc7\u0cb2\u0cbf\u0ca8 \u0caa\u0ccd\u0cb0\u0cc0\u0ca4\u0cbf \u0cae\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0c95\u0cae\u0cbf\u0c9f\u0ccd\u200c\u0cae\u0cc6\u0c82\u0c9f\u0ccd\u200c. \u0c8e\u0cb2\u0ccd\u0cb2\u0cc2 \u0ca8\u0cbe\u0ca8\u0cc1 \u0cac\u0cbf\u0c9c\u0cbf \u0c85\u0c82\u0ca4\u0cbe\u0c97\u0cb2\u0cbf, \u0cac\u0cb0\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4\u0cbe\u0c97\u0cb2\u0cbf \u0cb9\u0cc7\u0cb3\u0cbf\u0cb2\u0ccd\u0cb2. \u0c92\u0c82\u0ca6\u0c82\u0ca4\u0cc2 \u0ca8\u0cc6\u0ca8\u0caa\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cbf. \u0ca8\u0ca8\u0ccd\u0ca8\u0c82\u0ca4\u0cb9 \u0c85\u0ca6\u0cc6\u0cb7\u0ccd\u0c9f\u0ccb \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc6 \u0c87\u0ca6\u0cc7 \u0cb0\u0cc0\u0ca4\u0cbf \u0c86\u0c97\u0cbf\u0cb0\u0cac\u0cb9\u0cc1\u0ca6\u0cc1. \u0ca8\u0cae\u0ccd\u0cae\u0c82\u0ca4\u0cb5\u0cb0\u0ca8\u0ccd\u0ca8 \u0c89\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cbf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1.", "\u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0ccb \u0c86\u0cb8\u0cc6 \u0c87\u0ca6\u0cc6,\u0c85\u0ca6\u0c95\u0ccd\u0c95\u0cbf\u0ca8\u0ccd\u0ca8\u0cc2 \u0cb8\u0cae\u0caf\u0cb5\u0cc2 \u0c87\u0ca6\u0cc6\u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cc1\u0cb5 \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0ca6\u0cc1\u0cac\u0cbe\u0cb0\u0cbf\u0ca8\u0cbe? \u0c88 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cc6 \u0ca8\u0c97\u0cc1 \u0cb9\u0cca\u0cb0\u0cb9\u0cbe\u0c95\u0cc1\u0cb5 \u0c85\u0cb6\u0ccd\u0cb5\u0ca4\u0ccd\u0ca5\u0ccd, \"\u0cb8\u0cbe\u0cb0\u0ccd\u200c, \u0ca8\u0ca8\u0ccd\u0ca8 \u0cae\u0cbe\u0cb0\u0ccd\u0c95\u0cc6\u0c9f\u0ccd\u200c\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cb8\u0c82\u0cad\u0cbe\u0cb5\u0ca3\u0cc6 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0cb3\u0ccd\u0cb3\u0cc7 \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0cb5\u0cbf\u0ca6\u0ccd\u0ca6\u0cb0\u0cc6 \u0cb9\u0cc7\u0cb3\u0cbf, \u0ca8\u0cc0\u0cb5\u0cc1 \u0cb9\u0cc7\u0cb3\u0cbf\u0ca6\u0cb7\u0ccd\u0c9f\u0cc7 \u0caa\u0cc7\u0cae\u0cc6\u0c82\u0c9f\u0ccd\u200c \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0cbe\u0cb5\u0cc1\u0ca6\u0ccb, \u0c95\u0cbe\u0c97\u0c95\u0ccd\u0c95 \u0c97\u0cc1\u0cac\u0ccd\u0cac\u0c95\u0ccd\u0c95\u0ca8 \u0c95\u0ca5\u0cc6 \u0ca4\u0c82\u0ca6\u0cb0\u0cc6, \u0ca8\u0ca8\u0ccd\u0ca8 \u0cb5\u0ccd\u0caf\u0cbe\u0cb2\u0ccd\u0caf\u0cc2\u0c97\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cb8\u0c82\u0cad\u0cbe\u0cb5\u0ca8\u0cc6 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0ca6\u0cc1\u0cac\u0cbe\u0cb0\u0cbf\u0caf\u0cc7\u0ca8\u0cb2\u0ccd\u0cb2. \u0c86\u0ca6\u0cb0\u0cc2 \u0cac\u0ca6\u0cc1\u0c95\u0ccb\u0c95\u0cc6 \u0c95\u0cbe\u0cb8\u0cc1 \u0cac\u0cc7\u0c95\u0cb2\u0ccd\u0cb5\u0cbe \u0cb8\u0cbe\u0cb0\u0ccd\u200c? \u0c86\u0cb0\u0ccd\u0c9f\u0cbf\u0cb8\u0ccd\u0c9f\u0ccd\u200c \u0c85\u0c82\u0ca6\u0cb0\u0cc6, \u0cb2\u0c95\u0ccd\u0cb8\u0cc1\u0cb0\u0cbf\u0caf\u0cbe\u0c97\u0cbf \u0cac\u0ca6\u0cc1\u0c95\u0cac\u0cc7\u0c95\u0cbe? \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.", "\u0ca8\u0cbe\u0ca8\u0c82\u0ca4\u0cc2 \u0cb8\u0cbf\u0c82\u0caa\u0cb2\u0ccd\u200c. \u0ca8\u0ca8\u0ccd\u0ca8 \u0cb9\u0ca4\u0ccd\u0cb0 \u0c92\u0c82\u0ca6\u0cc1 \u0c95\u0cbe\u0cb0\u0cbf\u0ca6\u0cc6, \u0c92\u0cac\u0ccd\u0cac \u0ca1\u0ccd\u0cb0\u0cc8\u0cb5\u0cb0\u0ccd\u200c \u0c87\u0ca6\u0ccd\u0ca6\u0cbe\u0ca8\u0cc6. \u0c89\u0cb3\u0cbf\u0ca6\u0c82\u0ca4\u0cc6 \u0ca8\u0cbe\u0ca8\u0cc1 \u0c95\u0cc1\u0c9f\u0cc1\u0c82\u0cac\u0ca6 \u0c9c\u0ca4\u0cc6\u0c97\u0cc6 \u0cab\u200c\u0cc1\u0c9f\u0ccd\u200c\u0caa\u0cbe\u0ca4\u0ccd\u200c\u0ca8\u0cb2\u0ccd\u0cb2\u0cc2 \u0ca4\u0cbf\u0c82\u0ca1\u0cbf \u0ca4\u0cbf\u0c82\u0ca4\u0cc0\u0ca8\u0cbf, \u0cb9\u0cca\u0cb2\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0ccd\u0ca4\u0cc0\u0ca8\u0cbf, \u0ca8\u0ca8\u0ccd\u0ca8 \u0cb8\u0c82\u0caa\u0cbe\u0ca6\u0ca8\u0cc6\u0caf \u0cb6\u0cc7.60 \u0cb0\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cb5\u0cbf\u0ca8\u0cbf\u0caf\u0ccb\u0c97\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cc1 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0ca8\u0ca8\u0c97\u0cc2 \u0c92\u0c82\u0ca6\u0cb7\u0ccd\u0c9f\u0cc1 \u0c86\u0cb8\u0cc6\u0c97\u0cb3\u0cbf\u0cb5\u0cc6. \u0ca8\u0cbe\u0ca8\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cac\u0cc7\u0c95\u0cc1. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c86\u0c97\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cbf\u0ca8\u0ccd\u0ca8\u0cc2 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3\u0cbe\u0ca6\u0cb0\u0cc2 \u0cac\u0cc7\u0c95\u0cc1. \u0c89\u0cb3\u0cbf\u0ca6\u0c82\u0ca4\u0cc6 \u0c92\u0c82\u0ca6\u0cc1 \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0cb6\u0cc1\u0cb0\u0cc1 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c86 \u0cae\u0cc2\u0cb2\u0c95 \u0cb9\u0cca\u0cb8 \u0cac\u0c97\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0ca1\u0cc1\u0cb5 \u0cb9\u0cbe\u0c97\u0cc2 \u0cb9\u0cca\u0cb8\u0cac\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0cb5\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb6\u0ccd\u0cb5\u0ca4\u0ccd\u0ca5\u0ccd.", "\u0cac\u0cb0\u0cb9: \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0\u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1"], "title": "\u0c85\u0cb6\u0ccd\u0cb5\u0ca4\u0ccd\u0ca5' \u0cb5\u0cc3\u0c95\u0ccd\u0cb7\u0ca6 \u0c95\u0cc6\u0cb3\u0c97\u0cc6"},
{"url": "https://www.udayavani.com/kannada/news/women/246298/pattanga-with-puttagauri", "content": ["\u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0c9f\u0cbf\u0c86\u0cb0\u0ccd\u200c\u0caa\u0cbf \u0c87\u0cb0\u0cc1\u0cb5 \u0cae\u0ca4\u0ccd\u0ca4\u0cc1 \u0c85\u0ca4\u0cbf\u0cb9\u0cc6\u0c9a\u0ccd\u0c9a\u0cc1 \u0c9c\u0ca8\u0cb0\u0cbf\u0c82\u0ca6 \u0c9f\u0ccd\u0cb0\u0ccb\u0cb2\u0ccd\u200c\u0c97\u0cc6 \u0c92\u0cb3\u0caa\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c8e\u0c82\u0ca6\u0cb0\u0cc6 \u0c85\u0ca6\u0cc1 \"\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0cae\u0ca6\u0cc1\u0cb5\u0cc6'. \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf\u0caf\u0cbe\u0c97\u0cbf \u0c8e\u0cb2\u0ccd\u0cb2\u0cb0 \u0cae\u0ca8\u0cc6 \u0cae\u0c97\u0cb3\u0cbe\u0c97\u0cbf\u0cb0\u0cc1\u0cb5 \u0cb0\u0c82\u0c9c\u0ca8\u0cbf \u0cb0\u0cbe\u0c98\u0cb5\u0ca8\u0ccd\u200c \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0c9f\u0ccd\u0cb0\u0ccb\u0cb2\u0cbf\u0c82\u0c97\u0ccd\u200c\u0c97\u0cc6 \u0c92\u0cb3\u0c97\u0cbe\u0c97\u0cbf\u0cb0\u0cc1\u0cb5 \u0ca8\u0c9f\u0cbf\u0caf\u0cc2 \u0cb9\u0ccc\u0ca6\u0cc1.", "\u0c97\u0ccc\u0cb0\u0cbf 2 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0c97\u0cb0\u0ccd\u0cad\u0cbf\u0ca3\u0cbf \u0c87\u0ca6\u0ccd\u0ca6\u0cbe\u0cb3\u0cc6. \u0c85\u0cb5\u0cb3\u0cc7\u0ca8\u0cc1 \u0ca6\u0cc6\u0cb5\u0ccd\u0cb5\u0ca8\u0cbe? \u0c95\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0caa\u0cc0\u0ca1\u0cbf\u0ca4 \u00a0\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf\u0c97\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbe\u0c82\u0ca4\u0ccd\u0cb5\u0ca8 \u0cb9\u0cc7\u0cb3\u0cbf\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cb0\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \"\u0c95\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cae\u0ccb\u0c97\u0ccd\u0cb2\u0cbf \u0c97\u0ccc\u0cb0\u0cbf\u0caf\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6 \u0c86\u0c97\u0ccd\u0ca4\u0cbe\u0ca8\u0cc6' \u0c8e\u0c82\u0cac\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc2 \u0cb0\u0c82\u0c9c\u0ca8\u0cbf\u0caf\u0ca8\u0ccd\u0ca8\u0cc1 \u0c9c\u0ca8 \u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0ccd\u0ca4\u0cbe\u0cb0\u0cc6.", "\u0c86\u0ca6\u0cb0\u0cc6 \u0cb0\u0c82\u0c9c\u0ca8\u0cbf \u0cae\u0cbe\u0ca4\u0ccd\u0cb0 \"\u0c85\u0ca6\u0cc1 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0cbf\u0c95\u0ccd\u0c95 \u0caa\u0ccd\u0cb0\u0cb8\u0cbf\u0ca6\u0ccd\u0ca7\u0cbf' \u0c85\u0c82\u0ca4 \u0cb9\u0cc7\u0cb3\u0cbf \u0ca8\u0c97\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2; \u0c86 \u0caa\u0cbe\u0ca4\u0ccd\u0cb0\u0ca6 \u0cb9\u0cca\u0cb0\u0ca4\u0cbe\u0c97\u0cbf\u0caf\u0cc2 \u0ca8\u0ca8\u0c97\u0cc6 \u0cac\u0cc7\u0cb0\u0cc6 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5 \u0c87\u0ca6\u0cc6. \u0cb9\u0cbe\u0c97\u0cc7 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca8\u0cb8\u0cc1\u0c97\u0cb3\u0cbf\u0cb5\u0cc6 \u0c8e\u0ca8\u0ccd\u0ca8\u0cc1\u0cb5 \u0cb0\u0c82\u0c9c\u0ca8\u0cbf \u0c87\u0cb2\u0ccd\u0cb2\u0cbf \u0ca4\u0cae\u0ccd\u0cae \u0c95\u0ca8\u0cb8\u0cc1\u0c97\u0cb3 \u0cac\u0c97\u0ccd\u0c97\u0cc6 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6...\u00a0", "* \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0cc0\u0cb5\u0cc7 \u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c85\u0c82\u0ca4\u0cc6?\u0cb8\u0cc2\u0caa\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0cbf\u0cb0\u0ccb\u0ca6\u0cc1 \u0ca8\u0cbe\u0ca8\u0cb2\u0ccd\u0cb2, \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf. \u0c86 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0ccd\u0c9f\u0cbe\u0cb0\u0ccd\u200c \u0caa\u0c9f\u0ccd\u0c9f \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c86\u0ca6\u0cb0\u0cc6 \u0cb0\u0c82\u0c9c\u0ca8\u0cbf\u0c97\u0cc6 \u0c87\u0ca8\u0ccd\u0ca8\u0cc2 \u0cb8\u0ccd\u0c9f\u0cbe\u0cb0\u0ccd\u200c \u0caa\u0c9f\u0ccd\u0c9f \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0caa\u0cbe\u0ca4\u0ccd\u0cb0\u0ca6 \u0cb9\u0cca\u0cb0\u0ca4\u0cbe\u0c97\u0cbf \u0ca8\u0ca8\u0ccd\u0ca8\u0ca6\u0cc7 \u0c85\u0cb8\u0ccd\u0ca4\u0cbf\u0ca4\u0ccd\u0cb5 \u0c87\u0ca8\u0ccd\u0ca8\u0cc2 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2.\u00a0", "* \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae\u0cb7\u0ccd\u0c9f\u0cc1 \u0c9f\u0ccd\u0cb0\u0ccb\u0cb2\u0ccd\u200c\u0c97\u0cc6 \u0c92\u0cb3\u0c97\u0cbe\u0ca6 \u0c95\u0cbf\u0cb0\u0cc1\u0ca4\u0cc6\u0cb0\u0cc6 \u0ca8\u0c9f\u0cbf \u0cac\u0cb9\u0cc1\u0cb7\u0c83 \u0caf\u0cbe\u0cb0\u0cc2 \u0c87\u0cb2\u0ccd\u0cb2 \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6.\u00a0\u0ca8\u0ca8\u0c97\u0cc7 \u0cb8\u0cc1\u0cae\u0cbe\u0cb0\u0cc1 200 \u0c9f\u0ccd\u0cb0\u0ccb\u0cb2\u0ccd\u200c\u0c97\u200c\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0c87\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5\u0cc1\u0ca6\u0cc7\u0ca8\u0cc6\u0c82\u0ca6\u0cb0\u0cc6 \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c9c\u0ca8 \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0c87\u0cb7\u0ccd\u0c9f \u0caa\u0c9f\u0ccd\u0c9f\u0cc1 \u0ca8\u0ccb\u0ca1\u0cc1\u0cb5 \u0cb5\u0cb0\u0ccd\u0c97 \u0c92\u0c82\u0ca6\u0cbe\u0ca6\u0cb0\u0cc6, \u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0cb2\u0cc6\u0c82\u0ca6\u0cc7 \u0ca8\u0ccb\u0ca1\u0cc1\u0cb5 \u0cb5\u0cb0\u0ccd\u0c97 \u0cac\u0cc7\u0cb0\u0cc6 \u0c87\u0ca6\u0cc6. \u0cac\u0cb9\u0cc1\u0cb7\u0c83 \u0c8e\u0cb2\u0ccd\u0cb2\u0cbe \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3\u0cbf\u0c97\u0cc2 \u0c87\u0c82\u0ca5 \u0cb5\u0cc0\u0c95\u0ccd\u0cb7\u0c95 \u0cb5\u0cb0\u0ccd\u0c97 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0ca8\u0cae\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c85\u0ca6\u0cc1 \u0c95\u0cc2\u0ca1 \u0c96\u0cc1\u0cb7\u0cbf\u0caf \u0cb5\u0cbf\u0c9a\u0cbe\u0cb0\u0cb5\u0cc7. \u0c9c\u0ca8 \u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cc7 \u0c87\u0cb7\u0ccd\u0c9f\u0cc1 \u0cb8\u0cae\u0caf \u00a0\u0cb5\u0ccd\u0caf\u0caf\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u00a0\u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0c8e\u0cb7\u0ccd\u0c9f\u0cc1 \u0caa\u0cbe\u0caa\u0ccd\u0caf\u0cc1\u0cb2\u0cb0\u0ccd\u200c \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c85\u0c82\u0ca4 \u0ca4\u0cbf\u0cb3\u0cbf\u0caf\u0cc1\u0ca4\u0ccd\u0ca4\u0ca6\u0cc6.\u00a0", "*\u00a0\u0c95\u0cbe\u0ca1\u0cbf\u0ca8 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1? \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca1\u0cbf\u0ca8 \u0cad\u0cbe\u0c97 \u0c87\u0ca8\u0ccd\u0ca8\u0cbf\u0cb2\u0ccd\u0cb2\u0ca6\u0c82\u0ca4\u0cc6 \u0c9f\u0ccd\u0cb0\u0ccb\u0cb2\u0ccd\u200c \u0c86\u0c97\u0ccd\u0ca4\u0cbe \u0c87\u0cb0\u0cc1\u0cb5\u0cc1\u0ca6\u0cb0 \u0cac\u0c97\u0ccd\u0c97\u0cc6 \u0cb9\u0cc7\u0c97\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6?\u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0cc1\u0cb5\u0cb5\u0cb0\u0cbf\u0c97\u0cc7\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cc1 \u0ca8\u0ca8\u0c97\u0cc6 \u0c95\u0cbe\u0ca1\u0cbf\u0ca8 \u0cad\u0cbe\u0c97 \u0c8e\u0cb7\u0ccd\u0c9f\u0cc1 \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1 \u0c85\u0c82\u0ca4? \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cb0\u0cbe\u0ca4\u0ccd\u0cb0\u0cbf\u0caf\u0cc6\u0cb2\u0ccd\u0cb2\u0cbe \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0cc0\u0cb0\u0cc6 \u0c89\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0ccd\u0c9f\u0c82\u0c9f\u0ccd\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0ca8\u0ca8\u0c97\u0cc6 \u0cb8\u0cb9\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc2 \u0ca8\u0cbe\u0ca8\u0cc1 \u0ca8\u0ca8\u0ccd\u0ca8\u0cbf\u0c82\u0ca6 \u0c8e\u0cb7\u0ccd\u0c9f\u0cc1 \u0cb8\u0cbe\u0ca7\u0ccd\u0caf\u0cb5\u0ccb \u0c85\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0ca8\u0c9f\u0ca8\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c95\u0cbe\u0ca1\u0cbf\u0ca8 \u0cad\u0cbe\u0c97\u0ca6 \u0cb6\u0cc2\u0c9f\u0cbf\u0c82\u0c97\u0ccd\u200c \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f \u0c86\u0caf\u0ccd\u0ca4\u0cc1. \u0c8f\u0c95\u0cc6\u0c82\u0ca6\u0cb0\u0cc6 \u0c97\u0ccd\u0cb0\u0cbe\u0cab\u0cbf\u0c95\u0ccd\u200c \u0cb9\u0cc6\u0c9a\u0ccd\u0c9a\u0cbf\u0cb0\u0cc1\u0cb5 \u0cb8\u0cc0\u0ca8\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0cc2 \u0c92\u0c82\u0ca6\u0cc1 \u0cb8\u0cb5\u0cbe\u0cb2\u0cc1. \u0c85\u0ca6\u0ca8\u0ccd\u0ca8\u0cc2 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "* \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cbe\u0ca1\u0cbf\u0c97\u0cc6 \u0c95\u0cb3\u0cbf\u0cb8\u0cc1\u0cb5 \u0c95\u0cc1\u0cb0\u0cbf\u0ca4\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cc7\u0cb3\u0cbf\u0ca6\u0cbe\u0c97 \u0ca8\u0cbf\u0cae\u0ccd\u0cae \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0c95\u0cbe\u0ca1\u0cbf\u0ca8 \u0ca6\u0cc3\u0cb6\u0ccd\u0caf\u0c97\u0cb3\u0cc2 \u0ca8\u0ca8\u0c97\u0cc2 \u0cb8\u0ccd\u0cb5\u0cb2\u0ccd\u0caa \u0c85\u0ca4\u0cbf \u0c8e\u0ca8\u0ccd\u0ca8\u0cbf\u0cb8\u0cbf\u0ca4\u0cc1. \u0ca8\u0cbe\u0ca8\u0ca6\u0c95\u0ccd\u0c95\u0cc6 \u0ca8\u0c95\u0ccd\u0c95\u0cc1 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c85\u0cb5\u0cb0\u0cc1 \"\u0c8e\u0c95\u0ccd\u0cb8\u0ccd\u200c\u0caa\u0cc6\u0cb0\u0cbf\u0cae\u0cc6\u0c82\u0c9f\u0cb2\u0ccd\u200c \u0c86\u0c97\u0cbf \u0c87\u0cb0\u0cc1\u0ca4\u0ccd\u0ca4\u0cc7\u0cb0\u0cc0. \u0c95\u0cbe\u0ca1\u0cbf\u0ca8 \u0cad\u0cbe\u0c97 \u0c95\u0ccd\u0cb2\u0cbf\u0c95\u0ccd\u200c \u0c86\u0c97\u0cb2\u0cbf\u0cb2\u0ccd\u0cb2\u0cbe \u0c85\u0c82\u0ca6\u0ccd\u0cb0\u0cc6 \u0c95\u0cc7\u0cb3\u0cbf' \u0c85\u0c82\u0ca4 \u0cb9\u0cc1\u0cb0\u0cbf\u0ca6\u0cc1\u0c82\u0cac\u0cbf\u0cb8\u0cbf\u0ca6\u0cb0\u0cc1. \u0ca8\u0cae\u0ccd\u0cae \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0c88 \u0cb0\u0cc0\u0ca4\u0cbf \u0caa\u0ccd\u0cb0\u0caf\u0ccb\u0c97 \u0cae\u0cbe\u0ca1\u0cb2\u0cc1 \u0cb9\u0cc6\u0c9a\u0ccd\u0c9a\u0cc7 \u0c86\u0cb8\u0c95\u0ccd\u0ca4\u0cbf \u0c87\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0c85\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf\u0caf\u0cbe\u0c97\u0cbf \u0ca8\u0cbe\u0ca8\u0cc1 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbe\u0ca8\u0cc1 \u0c85\u0cb5\u0cb0\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c9c\u0cc8 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb0\u0cc1 \u0cae\u0cbe\u0ca1\u0cc1\u0cb5 \u0caa\u0ccd\u0cb0\u0caf\u0ccb\u0c97\u0c97\u0cb3\u0cbf\u0c97\u0cc6\u0cb2\u0ccd\u0cb2\u0cbe \u0c92\u0ca1\u0ccd\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6.", "* \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c86\u0cb0\u0c82\u0cad\u0cb5\u0cbe\u0ca6\u0cbe\u0c97\u0cbf\u0ca8\u0cbf\u0c82\u0ca6\u0cb2\u0cc2 \u0cb8\u0cc0\u0cb0\u0cc6\u0caf\u0cb2\u0ccd\u0cb2\u0cc7 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0cb8\u0cc0\u0cb0\u0cc6 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c86\u0c97\u0cb2\u0ccd\u0cb5\u0cbe?\u00a0\u0c85\u0caf\u0ccd\u0caf\u0ccb... \u0c88\u0c97 \u0ca8\u0ca8\u0c97\u0cc6 \u0cb8\u0cc0\u0cb0\u0cc6 \u0ca8\u0ccb\u0ca1\u0cbf\u0ca6\u0cb0\u0cc7\u0ca8\u0cc6 \u0c9c\u0cbf\u0c97\u0cc1\u0caa\u0ccd\u0cb8\u0cc6 \u0c86\u0c97\u0cc1\u0ca4\u0ccd\u0ca4\u0cc6. \u0cb8\u0cc0\u0cb0\u0cc6 \u0ca7\u0cb0\u0cbf\u0cb8\u0cbf\u0ca6 \u0c95\u0cc2\u0ca1\u0cb2\u0cc7 \u0ca8\u0cbe\u0ca8\u0cc1 \u0cb0\u0c82\u0c9c\u0ca8\u0cbf\u0caf\u0cb2\u0ccd\u0cb2, \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cb2\u0cc1 \u0cb6\u0cc1\u0cb0\u0cc1\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0cb6\u0cc2\u0c9f\u0cbf\u0c82\u0c97\u0ccd\u200c \u0c85\u0cb2\u0ccd\u0cb2\u0ca6\u0cc6 \u0cac\u0cc7\u0cb0\u0cc6 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0cb8\u0cc0\u0cb0\u0cc6\u0caf\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cbf \u0ca8\u0ccb\u0ca1\u0cc1\u0cb5\u0cc1\u0ca6\u0cc2 \u0c87\u0cb2\u0ccd\u0cb2. \u0cb8\u0cae\u0cbe\u0cb0\u0c82\u0cad \u0cae\u0ca4\u0ccd\u0ca4\u0cc1 \u0cb9\u0cac\u0ccd\u0cac\u0c97\u0cb3\u0cb2\u0ccd\u0cb2\u0cbf \u0cb8\u0cc0\u0cb0\u0cc6 \u0c89\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc7 \u0cac\u0cbf\u0c9f\u0ccd\u0c9f\u0cc1\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cc0\u0cb0\u0cc6 \u0c89\u0c9f\u0ccd\u0c9f\u0cb0\u0cc6 \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0ca5\u0cb0\u0cbe \u0c86\u0ca1\u0ccd\u0ca4\u0cc0\u0caf \u0c85\u0c82\u0ca4 \u0ca8\u0ca8\u0ccd\u0ca8 \u0cae\u0ca8\u0cc6\u0caf\u0cb5\u0cb0\u0cc2 \u0cb8\u0cc1\u0cae\u0cbe\u0cb0\u0cc1 \u0cac\u0cbe\u0cb0\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "* \u0ca8\u0cbf\u0cae\u0c97\u0cc2 \u0cae\u0cb9\u0cc7\u0cb6\u0ca8\u0c82\u0ca5 \u0cb9\u0cc1\u0ca1\u0cc1\u0c97 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0cb0\u0cc6 \u0c8f\u0ca8\u0cc1 \u0cae\u0cbe\u0ca1\u0ccd\u0ca4\u0cc0\u0cb0\u0cbe?\u0ca8\u0cbe\u0ca8\u0cc1 \u0c97\u0ccc\u0cb0\u0cbf \u0ca5\u0cb0\u0cbe \u0c87\u0c82\u0caa\u0ccd\u0cb0\u0cbe\u0c95\u0ccd\u0c9f\u0cbf\u0c95\u0cb2\u0ccd\u200c \u0cb9\u0cc1\u0ca1\u0cc1\u0c97\u0cbf\u0caf\u0cb2\u0ccd\u0cb2. \u0ca4\u0cc1\u0c82\u0cac\u0cbe \u0cb5\u0cbe\u0cb8\u0ccd\u0ca4\u0cb5\u0cb5\u0cbe\u0ca6\u0cbf. \u0ca8\u0ca8\u0c97\u0cc6 \u0c88 \u0cb0\u0cc0\u0ca4\u0cbf \u0c97\u0c82\u0ca1 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cb0\u0cc6 \u0c85\u0cb5\u0ca8\u0ca8\u0ccd\u0ca8\u0cc1 \"\u0c8f \u0cb9\u0ccb\u0c97\u0ccd\u0ca4\u0cbe \u0c87\u0cb0\u0cc1...' \u0c85\u0c82\u0ca4 \u0c9c\u0cc0\u0cb5\u0ca8\u0ca6\u0cbf\u0c82\u0ca6 \u0c86\u0c9a\u0cc6 \u0ca4\u0cb3\u0ccd\u0cb3\u0cbf \u0c8e\u0cb7\u0ccd\u0c9f\u0ccb \u0ca6\u0cbf\u0ca8\u0c97\u0cb3\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc7\u0ca8\u0ccb. \u0c88\u0c97 \u0caf\u0cbe\u0cb5 \u0cb9\u0cc1\u0ca1\u0cc1\u0c97\u0cbf \u0ca4\u0cbe\u0ca8\u0cc6 \u0c97\u0c82\u0ca1 \u0c8f\u0ca8\u0cc1 \u0cae\u0cbe\u0ca1\u0cbf\u0ca6\u0cb0\u0cc2 \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c92\u0c9f\u0ccd\u0c9f\u0cbf\u0c97\u0cc7 \u0cac\u0cbe\u0cb3\u0cc1\u0ca4\u0ccd\u0ca4\u0cbe\u0cb3\u0cc6? \u0ca1\u0cbf\u0cb5\u0ccb\u0cb0\u0ccd\u0cb8\u0ccd\u200c\u0c97\u0cb3\u0cc2 \u0cb8\u0ca6\u0ccd\u0ca6\u0cbf\u0cb2\u0ccd\u0cb2\u0ca6\u0c82\u0ca4\u0cc6 \u0ca8\u0ca1\u0cc6\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cb5\u0cc6. \u0c85\u0c82\u0ca5\u0ca6\u0ccd\u0ca6\u0cb0\u0cb2\u0ccd\u0cb2\u0cbf \u0c97\u0ccc\u0cb0\u0cbf \u0ca5\u0cb0\u0cbe \u0c85\u0ca4\u0ccd\u0ca4\u0cc2 \u0c95\u0cb0\u0cc6\u0ca6\u0cc1 \u0cb0\u0c82\u0caa \u0cae\u0cbe\u0ca1\u0cc1\u0cb5\u0cb5\u0cb0\u0cc1 \u0cb9\u0cc1\u0ca1\u0cc1\u0c95\u0cbf\u0ca6\u0cb0\u0cc2 \u0cb8\u0cbf\u0c97\u0cb2\u0ccd\u0cb2\u0cb5\u0cc7\u0ca8\u0ccb..\u00a0", "* \u0cb0\u0c82\u0c9c\u0ca8\u0cbf\u0c97\u0cc2, \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf\u0c97\u0cc2 \u0c87\u0cb0\u0cc1\u0cb5 \u0cb5\u0ccd\u0caf\u0ca4\u0ccd\u0caf\u0cbe\u0cb8\u0c97\u0cb3\u0cc7\u0ca8\u0cc1?\u0ca8\u0ca8\u0c97\u0cc2, \u0c97\u0ccc\u0cb0\u0cbf\u0c97\u0cc2 \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0cb9\u0ccb\u0cb2\u0cbf\u0c95\u0cc6 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0c85\u0cb3\u0cc1\u0cb5\u0cc7 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c97\u0ccc\u0cb0\u0cbf \u0cb8\u0ca6\u0cbe \u0c85\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb3\u0cc6. \u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cb0\u0cca\u0c82\u0ca6\u0cbf\u0c97\u0cc6 \u0cac\u0cc6\u0cb0\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6, \u0c86\u0ca6\u0cb0\u0cc6 \u0caf\u0cbe\u0cb0\u0ca8\u0ccd\u0ca8\u0cc2 \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0c95\u0cc6 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc1 \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb3\u0cc6. \u0ca8\u0ca8\u0c97\u0cc6 \u0caf\u0cbe\u0cb0 \u0cac\u0c97\u0ccd\u0c97\u0cc6 \u0cac\u0cc7\u0cb8\u0cb0\u0cb5\u0cbe\u0ca6\u0cb0\u0cc2 \u0c85\u0cb5\u0cb0\u0ca8\u0ccd\u0ca8\u0cc1 \u0c87\u0c97\u0ccd\u0ca8\u0cca\u00e0\u0cb0\u0ccd\u200c \u0cae\u0cbe\u0ca1\u0ccd\u0ca4\u0cc7\u0ca8\u0cc6, \u0c9c\u0cc6\u0cc2\u0ca4\u0cc6\u0c97\u0cc6 \u0cac\u0cc7\u0cb8\u0cb0\u0cb5\u0ca8\u0ccd\u0ca8\u0cc1 \u0cae\u0cb0\u0cc1\u0ca6\u0cbf\u0ca8\u0c95\u0ccd\u0c95\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0ca6\u0cb0\u0cc6 \u0c97\u0ccc\u0cb0\u0cbf \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cc2\u0cb0\u0c97\u0cc1\u0ca4\u0ccd\u0ca4\u0cbe\u0cb3\u0cc6. \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0c95\u0ca8\u0ccd\u0cb5\u0cbf\u0ca8\u0ccd\u0cb8\u0ccd\u200c \u0cae\u0cbe\u0ca1\u0cb2\u0cc1 \u0cb9\u0ccb\u0c97\u0ccd\u0ca4\u0cbe\u0cb3\u0cc6. \u0ca8\u0ca8\u0c97\u0cc6 \u0c97\u0ccc\u0cb0\u0cbf\u0caf \u0c86 \u0c97\u0cc1\u0ca3 \u0cb8\u0ccd\u0cb5\u0cb2\u0ccd\u0caa\u0cb5\u0cc2 \u0c87\u0cb7\u0ccd\u0c9f \u0c86\u0c97\u0cb2\u0ccd\u0cb2.", "* \u0c97\u0ccc\u0cb0\u0cbf\u0c97\u0cc6 \u0cb8\u0cbf\u0c95\u0ccd\u0c95 \u0cb9\u0cbe\u0c97\u0cc6 \u0ca8\u0cbf\u0cae\u0c97\u0cc2 \u0ca4\u0cc1\u0c82\u0cac\u0cc1 \u0c95\u0cc1\u0c9f\u0cc1\u0c82\u0cac \u0cb8\u0cbf\u0c95\u0ccd\u0c95\u0cb0\u0cc6 \u0cb9\u0cc7\u0c97\u0cc6 \u0ca8\u0cbf\u0cad\u0cbe\u0caf\u0cbf\u0cb8\u0ccd\u0ca4\u0cc0\u0cb0\u0cbe?\u00a0\u0ca8\u0ca8\u0c97\u0cc6 \u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cc7 \u0c85\u0ca6\u0cc6\u0cb2\u0ccd\u0cb2\u0cbe \u0cb0\u0cbf\u0cb9\u0cb0\u0ccd\u0cb8\u0cb2\u0ccd\u200c \u0c86\u0c97\u0cbf\u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0ca4\u0cc1\u0c82\u0cac\u0cc1 \u0c95\u0cc1\u0c9f\u0cc1\u0c82\u0cac\u0cb5\u0cc7\u0ca8\u0cbe\u0ca6\u0cb0\u0cc2 \u0cb8\u0cbf\u0c95\u0ccd\u0c95\u0cb0\u0cc6 \u0ca8\u0cc0\u0c9f\u0cbe\u0c97\u0cbf \u0cae\u0ccd\u0caf\u0cbe\u0ca8\u0cc7\u0c9c\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c88 \u0caf\u0ccb\u0c9c\u0ca8\u0cc6 \u0ca8\u0ca8\u0ccd\u0ca8 \u0ca4\u0cb2\u0cc6\u0c97\u0cc2 \u0cac\u0cb9\u0cb3 \u0cb8\u0cbe\u0cb0\u0cbf \u0cac\u0c82\u0ca6\u0cbf\u0ca6\u0cc6.\u00a0", "* \u0cb9\u0cca\u0cb0\u0c97\u0ca1\u0cc6 \u0cb9\u0ccb\u0ca6\u0cbe\u0c97 \u0c9c\u0ca8\u0cb0\u0cbf\u0c82\u0ca6 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c86\u0ca6 \u0cb8\u0c82\u0ca6\u0cb0\u0ccd\u0cad \u0c87\u0ca6\u0cc6\u0caf\u0cbe?\u00a0\u0c9c\u0ca8\u0cb0\u0cc1 \u0cae\u0cca\u0ca6\u0cb2\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0ca8\u0ca8\u0ccd\u0ca8 \u0cae\u0cc2\u0c97\u0cbf\u0ca8 \u0cae\u0cc7\u0cb2\u0cc6 \u0cae\u0c9a\u0ccd\u0c9a\u0cc6 \u0c87\u0ca6\u0cc6\u0caf\u0cbe, \u0c87\u0cb2\u0ccd\u0cb5\u0cbe \u0c85\u0c82\u0ca4. \u0ca8\u0ca8\u0c97\u0cc6 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0cae\u0c9a\u0ccd\u0c9a\u0cc6 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cb7\u0ccd\u0c9f\u0cc7, \u0ca8\u0cbf\u0c9c\u0c95\u0ccd\u0c95\u0cc2 \u0ca8\u0ca8\u0c97\u0cc6 \u0cae\u0c9a\u0ccd\u0c9a\u0cc6 \u0c87\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0cac\u0cbe\u0cb2\u0c95\u0cbf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6 \u0cb9\u0cc1\u0ca1\u0cc1\u0c97\u0cbf\u0caf\u0cc2 \u0ca8\u0cbe\u0ca8\u0cc7 \u0c85\u0c82\u0ca4 \u0ca4\u0cc1\u0c82\u0cac\u0cbe \u0c9c\u0ca8 \u0ca8\u0c82\u0cac\u0cbf\u0ca6\u0ccd\u0ca6\u0cbe\u0cb0\u0cc6! \u0ca8\u0cc0\u0cb5\u0cc1 \u0c9a\u0cbf\u0c95\u0ccd\u0c95\u0cb5\u0cb3\u0cbf\u0ca6\u0ccd\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0ccb\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc7\u0cb5\u0cc6 \u0c85\u0c82\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cc1 \u0cb9\u0cbf\u0cb0\u0cbf\u0caf\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0cac\u0c82\u0ca6\u0cc1 \"\u0c97\u0ccc\u0cb0\u0cbf..' \u0c85\u0c82\u0ca4 \u0c85\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0cae\u0ca8\u0cc6\u0caf\u0ca6\u0ccd\u0ca6\u0cc7 \u0cb9\u0cc1\u0ca1\u0cc1\u0c97\u0cbf\u0caf\u0cca\u0cac\u0ccd\u0cac\u0cb3\u0cc1 \u0c95\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6 \u0c85\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf \u0cae\u0cb0\u0cc1\u0c95 \u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0cae\u0ccd\u0cae\u0cc6 \u0c92\u0c82\u0ca6\u0cc1 \u0c85\u0c9c\u0ccd\u0c9c\u0cbf\u0caf\u0c82\u0ca4\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca4\u0cac\u0ccd\u0cac\u0cbf\u0c95\u0cc6\u0cc2\u0c82\u0ca1\u0cc1 \u0c97\u0ccb\u0cb3\u0ccd\u0cb3\u0ccb \u0c85\u0c82\u0ca4 \u0c85\u0ca4\u0ccd\u0ca4\u0cc1\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1.\u00a0", "* \u0caf\u0cbe\u0cb5 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0c95\u0ccd\u0cb0\u0cc7\u0c9c\u0ccd\u200c \u0c87\u0ca6\u0cc6?\u00a0\u0cac\u0cc8\u0c95\u0ccd\u200c, \u0c95\u0cbe\u0cb0\u0ccd\u200c \u0c93\u0ca1\u0cbf\u0cb8\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0cad\u0caf\u0c82\u0c95\u0cb0 \u0c95\u0ccd\u0cb0\u0cc7\u0c9c\u0ccd\u200c \u0c87\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0cac\u0cc1\u0cb2\u0cc6\u0c9f\u0ccd\u200c \u0c93\u0ca1\u0cbf\u0cb8\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0cb8\u0cbf\u0c97\u0cc1\u0cb5 \u0cae\u0c9c\u0cb5\u0cc7 \u0cac\u0cc7\u0cb0\u0cc6. \u00a0\u0ca4\u0cc1\u0c82\u0cac\u0cbe \u0cb8\u0ccd\u0caa\u0cc0\u0ca1\u0cbe\u0c97\u0cbf \u0ca1\u0ccd\u0cb0\u0cc8\u0cb5\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0c82\u0ca4 \u0cae\u0ca8\u0cc6\u0caf\u0cb5\u0cb0 \u0cb9\u0ca4\u0ccd\u0cb0 \u0cac\u0cc8\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc2 \u0c87\u0ca6\u0cc6. \u0cac\u0cc8\u0c95\u0ccd\u200c, \u0cac\u0cc1\u0cb2\u0cc6\u0c9f\u0ccd\u200c \u0cb0\u0cc8\u0ca1\u0ccd\u200c \u0cae\u0cbe\u0ca1\u0cc1\u0cb5\u0cbe\u0c97 \u0ca8\u0cbe\u0ca8\u0cc1 \u0cb9\u0cc1\u0ca1\u0cc1\u0c97\u0cb0\u0cbf\u0c97\u0cbf\u0c82\u0ca4 \u0caf\u0cbe\u0cb5\u0cc1\u0ca6\u0cb0\u0cb2\u0ccd\u0cb2\u0cc2 \u0c95\u0ca1\u0cbf\u0cae\u0cc6 \u0c87\u0cb2\u0ccd\u0cb2 \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cbf\u0c97\u0cc2 \u0cb9\u0cc7\u0cb3\u0cc1\u0cb5\u0cc1\u0ca6\u0cbf\u0cb7\u0ccd\u0c9f\u0cc7, \u0c92\u0cae\u0ccd\u0cae\u0cc6\u0caf\u0cbe\u0ca6\u0cb0\u0cc2 \u0cac\u0cc8\u0c95\u0ccd\u200c \u0c93\u0ca1\u0cbf\u0cb8\u0cbf. \u0c86 \u0c85\u0ca8\u0cc1\u0cad\u0cb5 \u0ca8\u0cbf\u0c9c\u0c95\u0ccd\u0c95\u0cc2 \u0ca8\u0cbf\u0cae\u0c97\u0cc6 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6.\u00a0", "* \u0c86\u0c97\u0cbe\u0c97 \u0c9f\u0cc0\u0cb5\u0cbf\u0caf\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0cb9\u0cbe\u0ca1\u0cc1\u0cb5\u0cc1\u0ca6\u0cc1 \u0c95\u0cbe\u0ca3\u0cbe\u00a4 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cbf\u0caf\u0cbe\u0c97\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0cb2\u0ccd\u0cb5\u0cbe?\u0ca8\u0cbe\u0ca8\u0cc6\u0cc2\u0c82\u0ca5\u0cb0\u0cbe \u0c9c\u0cc2\u0c95\u0ccd\u200c \u0cac\u0cbe\u0c95\u0ccd\u0cb8\u0ccd\u200c. \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0cb0\u0cb2\u0cc1 \u0ca8\u0ca8\u0c97\u0cc6 \u0cac\u0cb0\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2.\u00a0\u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cb9\u0cbe\u0ca1\u0ca8\u0ccd\u0ca8\u0cc1 \u0ca8\u0ca8\u0ccd\u0ca8\u0cb7\u0ccd\u0c9f\u0c95\u0ccd\u0c95\u0cc6 \u0c97\u0cc1\u0ca8\u0cc1\u0c97\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0cb8\u0c82\u0c97\u0cc0\u0ca4 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cac\u0cb0\u0cc0 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0cad\u0cbe\u0cb5\u0c97\u0cc0\u0ca4\u0cc6, \u0c97\u0c9c\u0cb2\u0ccd\u200c, \u0cb8\u0cc2\u0cab\u0cbf \u0c97\u0cc0\u0ca4\u0cc6, \u0c95\u0cb5\u0ccd\u0cb5\u0cbe\u0cb2\u0cbf..\u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cbe \u0cac\u0c97\u0cc6\u0caf \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc2 \u0cb9\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c85\u0ca6\u0cc6\u0cb7\u0ccd\u0c9f\u0cc1 \u0cb5\u0cc7\u0ca6\u0cbf\u0c95\u0cc6\u0c97\u0cb3\u0cb2\u0ccd\u0cb2\u0cbf \u0cb9\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac\u0cc1\u0ca6\u0c95\u0ccd\u0c95\u0cc6 \u0cb2\u0cc6\u0c95\u0ccd\u0c95\u0cb5\u0cc7 \u0c87\u0cb2\u0ccd\u0cb2. \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c97\u0cbe\u0caf\u0c95\u0cbf \u0c86\u0c97\u0cc1\u0cb5 \u0c86\u0cb8\u0cc6 \u0c88\u0c97\u0cb2\u0cc2 \u0c87\u0ca6\u0cc6. \u0c86\u0ca6\u0cb0\u0cc6 \u0cb8\u0cae\u0caf \u0c87\u0cb2\u0ccd\u0cb2. \u0c92\u0c9f\u0ccd\u0c9f\u0cbf\u0c97\u0cc7 \u0c8e\u0cb0\u0ca1\u0cc1 \u0ca6\u0ccb\u0ca3\u0cbf \u0cae\u0cc7\u0cb2\u0cc6 \u0c95\u0cbe\u0cb2\u0cbf\u0ca1\u0cac\u0cbe\u0cb0\u0ca6\u0cc1 \u0c85\u0cb2\u0ccd\u0cb5\u0cbe? \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cb9\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.", "* \u0ca8\u0cc0\u0cb5\u0cc1 \u0c86\u0c97\u0cbe\u0c97 \u0c97\u0cc1\u0ca8\u0cc1\u0c97\u0cc1\u0cb5 \u0cb9\u0cbe\u0ca1\u0cc1 \u0caf\u0cbe\u0cb5\u0cc1\u0ca6\u0cc1? \u0caf\u0cbe\u0cb5 \u0c97\u0cbe\u0caf\u0c95/\u0c97\u0cbe\u0caf\u0c95\u0cbf \u0ca8\u0cbf\u0cae\u0c97\u0cc6 \u0c87\u0cb7\u0ccd\u0c9f?\u0c95\u0cc1\u0cb5\u0c82\u0caa\u0cc1 \u0c85\u0cb5\u0cb0 \"\u0cae\u0cc1\u0c9a\u0ccd\u0c9a\u0cc1 \u0cae\u0cb0\u0cc6 \u0c87\u0cb2\u0ccd\u0cb2\u0ca6\u0cc6\u0caf\u0cc6' \u0cb9\u0cbe\u0ca1\u0cc1 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0ca4\u0cc1\u0c82\u0cac\u0cbe \u0ca8\u0cc6\u0cae\u0ccd\u0cae\u0ca6\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf \u0c86\u0ca6\u0cbe\u0c97 \u0c90\u0c9f\u0c82 \u0cb8\u0cbe\u0c82\u0c97\u0ccd\u200c\u0c97\u0cb3\u0ca8\u0ccd\u0ca8\u0cc2 \u0cb9\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cac\u0cbf\u0c82\u0ca6\u0cbe\u0cb8\u0ccd\u200c \u0c9a\u0cbf\u0ca4\u0ccd\u0cb0\u0ca6 \"\u0c97\u0cc1\u0cac\u0ccd\u0cac\u0c9a\u0ccd\u0c9a\u0cbf \u0c97\u0cc2\u0ca1\u0cbf\u0ca8\u0cb2\u0ccd\u0cb2\u0cbf' \u0cb9\u0cbe\u0ca1\u0cc1 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cb6\u0ccd\u0cb0\u0cc7\u0caf\u0cbe \u0c98\u0ccb\u0cb7\u0cbe\u0cb2\u0ccd\u200c, \u0cb5\u0cbf\u0c9c\u0caf\u0ccd\u200c \u0caa\u0ccd\u0cb0\u0c95\u0cbe\u0cb6\u0ccd\u200c \u0cae\u0ca4\u0ccd\u0ca4\u0cc1 \u0c9f\u0cbf\u0caa\u0ccd\u0caa\u0cc1 \u0c87\u0cb7\u0ccd\u0c9f.\u00a0", "* \u0ca8\u0cbf\u0cae\u0ccd\u0cae \u0cab\u0ccd\u0caf\u0cbe\u0cb7\u0ca8\u0ccd\u200c \u0cb8\u0ccd\u0c9f\u0cc7\u0c9f\u0ccd\u200c\u0cae\u0cc6\u0c82\u0c9f\u0ccd\u200c \u0c8f\u0ca8\u0cc1?\u0cab\u0ccd\u0caf\u0cbe\u0cb7\u0ca8\u0cc7\u0cac\u0cb2\u0ccd\u200c \u0c85\u0cb2\u0ccd\u0cb2\u0ca6\u0cbf\u0cb0\u0ccb \u0ca1\u0ccd\u0cb0\u0cc6\u0cb8\u0ccd\u200c \u0cb9\u0cbe\u0c95\u0cc1\u0cb5\u0cc1\u0ca6\u0cc1..(\u0ca8\u0c97\u0cc1). \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0cbf\u0c82\u0caa\u0cb2\u0ccd\u200c. \u0ca8\u0ca8\u0c97\u0cc6 \u0cac\u0c9f\u0ccd\u0c9f\u0cc6 \u0cac\u0cb0\u0cc6 \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc6\u0cb2\u0ccd\u0cb2\u0cbe \u0c87\u0cb7\u0ccd\u0c9f \u0c86\u0c97\u0cb2\u0ccd\u0cb2. \u0c86 \u0cb8\u0cae\u0caf\u0cb5\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cb2\u0ccd\u0cb5\u0cbe?\u00a0", "* \u0ca8\u0c9f\u0cbf\u0caf\u0cbe\u0ca6 \u0cae\u0cc7\u0cb2\u0cbf\u0ca8 \u0c85\u0cb5\u0cbf\u0cb8\u0ccd\u0cae\u0cb0\u0ca3\u0cc0\u0caf \u0c95\u0ccd\u0cb7\u0ca3 \u0caf\u0cbe\u0cb5\u0cc1\u0ca6\u0cc1?\u0c92\u0c82\u0ca6\u0cc1 \u0cb6\u0cbe\u0cb2\u0cc6\u0c97\u0cc6 \u0cac\u0cb9\u0cc1\u0cae\u0cbe\u0ca8 \u0cb5\u0cbf\u0ca4\u0cb0\u0ca3\u0cc6\u0c97\u0cbe\u0c97\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0cab\u0ccd\u0caf\u0cbe\u0ca8\u0ccd\u0cb8\u0cbf \u0ca1\u0ccd\u0cb0\u0cc6\u0cb8\u0ccd\u200c \u0cb8\u0ccd\u0caa\u0cb0\u0ccd\u0ca7\u0cc6\u0c97\u0cc6 \u0cae\u0cca\u0ca6\u0cb2 \u0cac\u0cb9\u0cc1\u0cae\u0cbe\u0ca8\u0cb5\u0ca8\u0ccd\u0ca8\u0cc1 \u0c95\u0cbf\u0c82\u0ca1\u0cb0\u0ccd\u200c \u0c97\u0cbe\u0cb0\u0ccd\u0c9f\u0ca8\u0ccd\u200c \u0cae\u0c97\u0cc1\u0cb5\u0cc6\u0cc2\u0c82\u0ca6\u0cc1 \u0c97\u0cc6\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c86\u0cae\u0cc7\u0cb2\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0cbf\u0ca4\u0cc1 \u0c86 \u0cae\u0c97\u0cc1 \"\u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf' \u0cb5\u0cc7\u0cb7 \u0cb9\u0cbe\u0c95\u0cbf\u0ca6\u0ccd\u0ca6\u0cb3\u0cc1 \u0c85\u0c82\u0ca4.", "* \u0ca8\u0cbf\u0cae\u0ccd\u0cae \u0c97\u0c82\u0ca1\u0ca8\u0cbe\u0c97\u0cc1\u0cb5\u0cb5 \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1?\u0cb8\u0ccd\u0cb5\u0ca4\u0ccd\u0c9b \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c85\u0cb0\u0cb3\u0cc1 \u0cb9\u0cc1\u0cb0\u0cbf\u0ca6\u0c82\u0ca4\u0cc6 \u0cae\u0cbe\u0ca4\u0ca8\u0cbe\u0ca1\u0cac\u0cc7\u0c95\u0cc1, \u0cac\u0cc1\u0ca6\u0ccd\u0ca7\u0cbf\u0cb5\u0c82\u0ca4 \u0c86\u0c97\u0cbf\u0cb0\u0cac\u0cc7\u0c95\u0cc1, \u0cb8\u0cc6\u0ca8\u0ccd\u0cb8\u0ccd\u200c \u0c86\u0cab\u0ccd \u0cb9\u0ccd\u0caf\u0cc2\u0cae\u0cb0\u0ccd\u200c \u0c87\u0cb0\u0cac\u0cc7\u0c95\u0cc1. \u0ca8\u0ca8\u0ccd\u0ca8 \u0cb5\u0cc3\u0ca4\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c97\u0ccc\u0cb0\u0cb5\u0cbf\u0cb8\u0cac\u0cc7\u0c95\u0cc1.", "* \u0caa\u0cc1\u0c9f\u0ccd\u0c9f \u0c97\u0ccc\u0cb0\u0cbf \u0cae\u0ca6\u0cc1\u0cb5\u0cc6 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc7 \u0c85\u0ca4\u0cbf\u0cb0\u0cc7\u0c95 \u0c85\u0ca8\u0ccd\u0ca8\u0cbf\u0cb8\u0cbf\u0ca6 \u0c98\u0c9f\u0ca8\u0cc6 \u0caf\u0cbe\u0cb5\u0cc1\u0ca6\u0cc1?\u0ca4\u0ca8\u0ccd\u0ca8 \u0c97\u0c82\u0ca1\u0ca8 \u0cae\u0ca8\u0cb8\u0ccd\u0cb8\u0cc1 \u0ca8\u0ca8\u0ccd\u0ca8 \u0c95\u0ca1\u0cc6 \u0ca4\u0cbf\u0cb0\u0cc1\u0c97\u0cbf\u0ca6\u0cc6. \u0c88\u0c97 \u0c85\u0cb5\u0ca8\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0ca6 \u0cae\u0cc7\u0cb2\u0cc2 \u0c97\u0ccc\u0cb0\u0cbf \u0cb9\u0cbf\u0cae \u0c9c\u0cc6\u0cc2\u0ca4\u0cc6 \u0cae\u0cb9\u0cbf \u0cae\u0ca6\u0cc1\u0cb5\u0cc6 \u0cae\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb3\u0cb2\u0ccd\u0cb2 \u0c85\u0ca6\u0cc1. \u0c85\u0cb7\u0ccd\u0c9f\u0cc1 \u0ca8\u0cbf\u0cb8\u0ccd\u0cb5\u0cbe\u0cb0\u0ccd\u0ca5\u0cbf \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cc2 \u0c87\u0cb0\u0ccd\u0ca4\u0cbe\u0cb0 \u0c85\u0ca8\u0ccd\u0ca8\u0cbf\u0cb8\u0cbf\u0ca4\u0cc1.\u00a0", "* \u0cae\u0ca4\u0ccd\u0ca4\u0cc6 \u0cb8\u0cbf\u0ca8\u0cbf\u0cae\u0cbe \u0c95\u0ca1\u0cc6 \u0cb9\u0ccb\u0c97\u0ccd\u0ca4\u0cbf\u00e0\u0cb0\u0cbe \u0c85\u0ca5\u0cb5\u0cbe \u0c95\u0cbf\u0cb0\u0cbf\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cc7 \u0ca8\u0cc6\u0cb2\u0cc6 \u0ca8\u0cbf\u0cb2\u0ccd\u0cb2\u0cc1\u0ca4\u0ccd\u0ca4\u0cc0\u0cb0\u0cbe?\u0cac\u0cb9\u0cc1\u0cb7\u0c83 \"\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0cae\u0ca6\u0cc1\u0cb5\u0cc6' \u0ca8\u0ca8\u0ccd\u0ca8 \u0c95\u0ca1\u0cc7 \u0ca7\u0cbe\u0cb0\u0cbe\u0cb5\u0cbe\u0cb9\u0cbf. \u0c92\u0cac\u0ccd\u0cac \u0ca8\u0c9f\u0cbf\u0caf\u0cbe\u0c97\u0cbf \u0ca8\u0ca8\u0c97\u0cc6 \u0c87\u0ca6\u0cc1 \u0c95\u0c82\u0caa\u0ccd\u0cb2\u0cc0\u0c9f\u0ccd\u200c \u0caa\u0ccd\u0caf\u0cbe\u0c95\u0cc7\u0c9c\u0ccd\u200c. \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0ca8\u0c95\u0ccd\u0c95\u0cbf\u0ca6\u0ccd\u0ca6\u0cc7\u0ca8\u0cc6, \u0c85\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6, \u0c85\u0cb3\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6, \u0caa\u0ccd\u0cb0\u0cc0\u0ca4\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6, \u0cb8\u0cbe\u0cb9\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb8\u0ccd\u0c95\u0ccb\u0caa\u0ccd\u200c \u0c87\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cae\u0ca4\u0ccd\u0ca4\u0cc6 \u0ca8\u0ca8\u0c97\u0cc6 \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0cb8\u0cbf\u0c97\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0ca8\u0c97\u0cc6 \u0cb0\u0c82\u0c9c\u0ca8\u0cbf\u0caf\u0cbe\u0c97\u0cbf \u0c97\u0cc1\u0cb0\u0cc1\u0ca4\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cac\u0caf\u0c95\u0cc6 \u0cac\u0cc6\u0c9f\u0ccd\u0c9f\u0ca6\u0cb7\u0ccd\u0c9f\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0cb0\u0cc6 \u0c9c\u0ca8 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0cae\u0ccd\u0cae\u0ca6\u0cc7 \u0cb9\u0cc6\u0cb8\u0cb0\u0cbf\u0ca8\u0cbf\u0c82\u0ca6 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0cb0\u0cc6 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0cac\u0cb0\u0cc0 \u0caa\u0cbe\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cc7\u0ca8\u0cbf\u0ca6\u0ccd\u0ca6\u0cb0\u0cc2 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0c85\u0cad\u0cbf\u0ca8\u0caf \u0c85\u0c82\u0ca4 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c9f\u0ccd\u0cb0\u0ccb\u0cb2\u0ccd\u200c\u0c97\u200c\u0cb3\u0ca8\u0ccd\u0ca8\u0cc1 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c86\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6!\u0c9f\u0ccd\u0cb0\u0ccb\u0cb2\u0ccd\u200c \u0c86\u0c97\u0ccd\u0ca4\u0cbe \u0c87\u0cb0\u0cc1\u0cb5\u0cc1\u0ca6\u0cc1 \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf\u0caf\u0cc7 \u0cb9\u0cca\u0cb0\u0ca4\u0cc1 \u0cb0\u0c82\u0c9c\u0ca8\u0cbf\u0caf\u0cb2\u0ccd\u0cb2. \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0caa\u0cbe\u0ca4\u0ccd\u0cb0 \u0c9f\u0ccd\u0cb0\u0ccb\u0cb2\u0ccd\u200c \u0c86\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbe\u0ca8\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cc1 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c9c\u0ca8\u0caa\u0ccd\u0cb0\u0cbf\u0caf\u0cb5\u0cbe\u0c97\u0ccd\u0ca4\u0cbf\u0ca6\u0cc6\u0caf\u0cbe \u0c85\u0ca8\u0ccd\u0ca8\u0cbf\u0cb8\u0cbf \u0c96\u0cc1\u0cb7\u0cbf \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0c92\u0c82\u0ca6\u0cc1 \u0cb5\u0cbf\u0cb7\u0caf \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0ca7\u0ccd\u0caf\u0cae \u0cb5\u0cb0\u0ccd\u0c97 \u0cae\u0ca4\u0ccd\u0ca4\u0cc1 \u0cb9\u0cbf\u0cb0\u0cbf\u0caf\u0cb0\u0cc1 \u0c97\u0ccc\u0cb0\u0cbf\u0caf\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cbf\u0ca6\u0cb0\u0cc6 \u0caf\u0cc1\u0cb5 \u0cb8\u0cae\u0cc1\u0ca6\u0cbe\u0caf \u0c86\u0c95\u0cc6\u0caf\u0ca8\u0ccd\u0ca8\u0cc1 \u0ca6\u0ccd\u0cb5\u0cc7\u0cb7\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c97\u0ccc\u0cb0\u0cbf\u0caf\u0cbe\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0ca8\u0cbe\u0ca8\u0cc1 \u0c87\u0ca6\u0ca8\u0ccd\u0ca8\u0cc1 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c86\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbe\u0ca8\u0cc1 \u0caf\u0cc1\u0cb5\u0c95\u0cb0\u0ca8\u0ccd\u0ca8\u0cc2 \u0ca4\u0cb2\u0cc1\u0caa\u0cc1\u0cb5\u0c82\u0ca5 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf \u0cae\u0cbe\u0ca4\u0cbe\u0ca1\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0cbf.\u00a0", "* \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0cbf\u0cb0\u0ccb\u0ca6\u0cc1 \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf, \u0ca8\u0cbe\u0ca8\u0cb2\u0ccd\u0cb2* \u0cac\u0cc1\u0cb2\u0cc6\u0c9f\u0ccd\u200c \u0c93\u0ca1\u0cbf\u0cb8\u0ccb\u0ca6\u0cc1 \u0c85\u0c82\u0ca6\u0ccd\u0cb0\u0cc6 \u0ca8\u0c82\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f* \u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0c97\u0cc1\u0ca3\u0c95\u0ccd\u0c95\u0cc6 \u0ca4\u0ca6\u0ccd\u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cbe\u0c97\u0cbf \u0ca8\u0cbe\u0ca8\u0cbf\u0ca6\u0cc0\u0ca8\u0cbf* \u0cac\u0cb9\u0cc1\u0cb6\u0c83 \"\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf'\u0caf\u0cc7 \u0ca8\u0ca8\u0ccd\u0ca8 \u0c95\u0ca1\u0cc6\u0caf \u0cb8\u0cc0\u0cb0\u0cbf\u0caf\u0cb2\u0ccd\u200c", "\u0c88 \u0ca8\u0c9f\u0cbf\u0caf\u0cb0 \u0c95\u0cc1\u0cb0\u0cbf\u0ca4\u0cc1 \u0c8f\u0ca8\u0ccd\u200c \u0cb9\u0cc7\u0cb3\u0ccd\u0ca4\u0cc0\u0cb0\u0cbe?\"\u0c85\u0c95\u0ccd\u0c95' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0c85\u0ca8\u0cc1\u0caa\u0cae- \u0c92\u0cb3\u0ccd\u0cb3\u0cc6\u0caf \u0ca8\u0c9f\u0cbf\"\u0c85\u0c97\u0ccd\u0ca8\u0cbf\u0cb8\u0cbe\u0c95\u0ccd\u0cb7\u0cbf' \u0cb5\u0cc8\u0cb7\u0ccd\u0ca3\u0cb5\u0cbf- \u0c97\u0cc1\u0cb3\u0cbf \u0c95\u0cc6\u0ca8\u0ccd\u0ca8\u0cc6\u0caf \u0c95\u0ccd\u0caf\u0cc2\u0c9f\u0ccd\u200c \u0cb9\u0cc1\u0ca1\u0cc1\u0c97\u0cbf\"\u0c85\u0c97\u0ccd\u0ca8\u0cbf\u0cb8\u0cbe\u0c95\u0ccd\u0cb7\u0cbf' \u0c9a\u0c82\u0ca6\u0ccd\u0cb0\u0cbf\u0c95\u0cbe- \u0cb9\u0cca\u0cb8\u0cac\u0cb0\u0cbe\u0c97\u0cbf\u0ca6\u0ccd\u0cb0\u0cc2 \u0cb8\u0ccd\u0cb5\u0cb2\u0ccd\u0caa \u0cb8\u0cae\u0caf\u0ca6\u0cb2\u0ccd\u0cb2\u0cc7 \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0ca4\u0cae\u0ccd\u0cae\u0ca6\u0cc7 \u0c86\u0ca6 \u0cb8\u0ccd\u0ca5\u0cbe\u0ca8 \u0cb8\u0c82\u0caa\u0cbe\u0ca6\u0cbf\u0cb8\u0cbf\u0ca6 \u0ca8\u0c9f\u0cbf.\"\u0cb2\u0c95\u0ccd\u0cb7\u0ccd\u0cae\u0cc0 \u0cac\u0cbe\u0cb0\u0cae\u0ccd\u0cae \u0c97\u0cc6\u0cc2\u0c82\u0cac\u0cc6' \u0ca8\u0cc7\u0cb9\u0cbe- \u0ca4\u0cc1\u0c82\u0cac\u0cbe \u0cb8\u0ccd\u0cb5\u0cc0\u0c9f\u0ccd\u200c, \u0cb9\u0cc3\u0ca6\u0caf\u0cb5\u0c82\u0ca4\u0cc6.\"\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf' \u0cae\u0cb9\u0cc7\u0cb6\u0ccd\u200c- \u0c89\u0ca4\u0ccd\u0ca4\u0cae \u0cb8\u0cb9\u0ca8\u0c9f. \u0c92\u0cb3\u0ccd\u0cb3\u0cc6 \u0ca7\u0ccd\u0cb5\u0ca8\u0cbf, \u0c8e\u0ca4\u0ccd\u0ca4\u0cb0, \u0cb0\u0cc2\u0caa \u0c87\u0ca6\u0cc6. \u0cae\u0cc1\u0c82\u0ca6\u0cc6 \u0ca6\u0cc6\u0cc2\u0ca1\u0ccd\u0ca1 \u0cb9\u0cc0\u0cb0\u0cca \u0c86\u0c97\u0cac\u0cb9\u0cc1\u0ca6\u0cc1.\u00a0", "-\u0cab\u0cc7\u0cb5\u0cb0\u0cbf\u0c9f\u0ccd\u200c \u0ca8\u0c9f- \u0c85\u0ca8\u0c82\u0ca4\u0ccd\u200c \u0ca8\u0cbe\u0c97\u0ccd\u200c, \u0caf\u0cb6\u0ccd\u200c-\u0cab\u0cc7\u0cb5\u0cb0\u0cbf\u0c9f\u0ccd\u200c \u0ca8\u0c9f\u0cbf- \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c\u00a0-\u0c87\u0cb7\u0ccd\u0c9f\u0ca6 \u0ca4\u0cbf\u0c82\u0ca1\u0cbf- \u0cae\u0cb8\u0cbe\u0cb2\u0cc6 \u0caa\u0cc1\u0cb0\u0cbf-\u0cab\u0ccd\u0caf\u0cc2\u0c9a\u0cb0\u0ccd\u200c \u0caa\u0ccd\u0cb2\u0cbe\u0ca8\u0ccd\u200c- \u0caf\u0cb6\u0cb8\u0ccd\u0cb5\u0cc0 \u0c89\u0ca6\u0ccd\u0caf\u0cae\u0cbf \u0c86\u0c97\u0cc1\u0cb5\u0cc1\u0ca6\u0cc1\u00a0-\u0cac\u0cbf\u0ca1\u0cc1\u0cb5\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cc1\u0cb5\u0cc1\u0ca6\u0cc1- \u0ca8\u0cbf\u0ca6\u0ccd\u0ca6\u0cc6, \u0ca4\u0c82\u0c97\u0cbf \u0c9c\u0cc6\u0cc2\u0ca4\u0cc6 \u0c9a\u0ccc\u0c95\u0cbe\u0cac\u0cbe\u0cb0 \u0c86\u0c9f\u00a0", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6.\u00a0"], "title": "\u0caa\u0cc1\u0c9f\u0ccd\u0c9f\u0c97\u0ccc\u0cb0\u0cbf \u0c9c\u0cc6\u0cc2\u0ca4\u0cc6 \u0caa\u0c9f\u0ccd\u0c9f\u0cbe\u0c82\u0c97"},
{"url": "https://www.udayavani.com/kannada/news/women/244944/celebrity-talk", "content": ["\u0cae\u0cc2\u0cb0\u0cc1 \u0ca6\u0cb6\u0c95\u0c97\u0cb3\u0cbf\u0c82\u0ca6 \u0ca8\u0c9f\u0cbf\u0caf\u0cbe\u0c97\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0ca8\u0ccd\u0ca8\u0cc1 \u0cb0\u0c82\u0c9c\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cb5\u0cb0\u0cc1 \u0cb5\u0cbf\u0ca8\u0caf\u0cbe \u0caa\u0ccd\u0cb0\u0cb8\u0cbe\u0ca6\u0ccd\u200c. \u0ca8\u0c9f\u0cbf\u0caf\u0cbe\u0c97\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc7, \u0c92\u0cac\u0ccd\u0cac \u0cb5\u0ccd\u0caf\u0c95\u0ccd\u0ca4\u0cbf\u0caf\u0cbe\u0c97\u0cbf\u0caf\u0cc2 \u0caf\u0cbe\u0cb0\u0ca8\u0ccd\u0ca8\u0cbe\u0ca6\u0cb0\u0cc2 \u0caa\u0ccd\u0cb0\u0cad\u0cbe\u0cb5\u0cbf\u0cb8\u0cc1\u0cb5\u0c82\u0ca5 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5 \u0c87\u0cb5\u0cb0\u0ca6\u0cc1. \u0c8e\u0cb2\u0ccd\u0cb2\u0cb0 \u0cac\u0c97\u0ccd\u0c97\u0cc6 \u0c95\u0cbe\u0cb3\u0c9c\u0cbf, \u0c85\u0caa\u0cbe\u0cb0 \u0c9c\u0ccd\u0c9e\u0cbe\u0ca8, \u0c8e\u0c82\u0ca5 \u0cb8\u0c82\u0ca6\u0cb0\u0ccd\u0cad\u0cb5\u0ca8\u0ccd\u0ca8\u0cbe\u0ca6\u0cb0\u0cc2 \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0ca7\u0cc8\u0cb0\u0ccd\u0caf, \u0c9c\u0cc6\u0cc2\u0ca4\u0cc6\u0c97\u0cbf\u0cb0\u0cc1\u0cb5\u0cb5\u0cb0\u0ca8\u0ccd\u0ca8\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cc1\u0cb5 \u0c92\u0cb3\u0ccd\u0cb3\u0cc6\u0caf\u0ca4\u0ca8, \u0c85\u0c97\u0cbe\u0ca7 \u0caa\u0ccd\u0cb0\u0ca4\u0cbf\u0cad\u0cc6... ", "\u0c87\u0cb5\u0cc6\u0cb2\u0ccd\u0cb2\u0ca6\u0cb0 \u0c92\u0c9f\u0ccd\u0c9f\u0cc1 \u0cae\u0cca\u0ca4\u0ccd\u0ca4\u0cb5\u0cc7 \u0cb5\u0cbf\u0ca8\u0caf\u0cbe \u0caa\u0ccd\u0cb0\u0cb8\u0cbe\u0ca6\u0ccd\u200c. 1990\u0cb0\u0cb2\u0ccd\u0cb2\u0cbf \u0cab\u200c\u0ca3\u0cbf \u0cb0\u0cbe\u0cae\u0c9a\u0c82\u0ca6\u0ccd\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c97\u0ca3\u0cc7\u0cb6\u0ca8 \u0cae\u0ca6\u0cc1\u0cb5\u0cc6' \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \u0ca8\u0c9f\u0ca8\u0cc6 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cb0\u0cc1. \u0c95\u0ca8\u0ccd\u0ca8\u0ca1\u0cb5\u0cb2\u0ccd\u0cb2\u0ca6\u0cc7 \u0cae\u0cb2\u0caf\u0cbe\u0cb3\u0c82, \u0ca4\u0cae\u0cbf\u0cb3\u0cc1, \u0ca4\u0cc6\u0cb2\u0cc1\u0c97\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cc2 \u0c9b\u0cbe\u0caa\u0cc1 \u0cae\u0cc2\u0ca1\u0cbf\u0cb8\u0cbf\u0cb0\u0cc1\u0cb5 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0c87\u0cb5\u0cb0\u0ca6\u0ccd\u0ca6\u0cc1. \u0c88\u0c97 \"\u0cb2\u0c95\u0ccd\u0cb7\u0ccd\u0cae\u0cc0 \u0ca8\u0cbe\u0cb0\u0cbe\u0caf\u0ca3\u0cb0 \u0caa\u0ccd\u0cb0\u0caa\u0c82\u0c9a\u0cb5\u0cc7 \u0cac\u0cc7\u0cb0\u0cc6' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \"\u0c85\u0cb5\u0cb3\u0cc1' \u0c9c\u0cc6\u0cc2\u0ca4\u0cc6 \u0c85\u0cb5\u0cb0\u0cc1 \u0cae\u0cbe\u0ca4\u0cbf\u0c97\u0cc6 \u0c95\u0cc1\u0cb3\u0cbf\u0ca4\u0cbe\u0c97...", "* \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb5\u0cb0\u0cc1 \u0c88\u0c97 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc0\u0cb0? \u0c87\u0ca6\u0cc1 \u0ca6\u0cbf\u0ca2\u0cc0\u0cb0\u0ccd\u200c \u0ca8\u0cbf\u0cb0\u0ccd\u0ca7\u0cbe\u0cb0\u0cb5\u0cbe \u0c85\u0ca5\u0cb5\u0cbe \u0c88 \u0caf\u0ccb\u0c9a\u0ca8\u0cc6 \u0cae\u0cca\u0ca6\u0cb2\u0cc7 \u0c87\u0ca4\u0ccd\u0ca4\u0cbe?\u00a0\u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0cac\u0cb9\u0cb3 \u0ca6\u0cbf\u0ca8\u0c97\u0cb3\u0cbf\u0c82\u0ca6 \u0c87\u0ca4\u0ccd\u0ca4\u0cc1. \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0cac \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0c95\u0cc2\u0ca1 \u0c87\u0ca4\u0ccd\u0ca4\u0cc1. \u00a0\u0cac\u0cb9\u0cb3 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0ca8\u0ca8\u0c97\u0cc6 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cc1, \u0c95\u0cb2\u0cbe\u0cb5\u0cbf\u0ca6\u0cb0 \u0caa\u0cb0\u0cbf\u0c9a\u0caf\u0cb5\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0caf\u0cc7 \u0c87\u0ca4\u0ccd\u0ca4\u0cc1. \u0c8e\u0cb2\u0ccd\u0cb2\u0cb0\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cbf\u0ca6\u0cb0\u0cc1. \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0ca4\u0caf\u0cbe\u0cb0\u0cbf \u0c95\u0cc2\u0ca1 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cc7\u0cb5\u0cb2 \u0c8e\u0cb0\u0ca1\u0cc7 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6 \u0caa\u0cc2\u0cb0\u0ccd\u0cb5 \u0ca4\u0caf\u0cbe\u0cb0\u0cbf\u0c97\u0cb3\u0cc6\u0cb2\u0ccd\u0cb2 \u0ca8\u0ca1\u0cc6\u0ca6\u0cb5\u0cc1.\u00a0", "* \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb9\u0cc7\u0c97\u0cc6 \u0cb8\u0cb9\u0c95\u0cbe\u0cb0 \u0ca8\u0cc0\u0ca1\u0cc1\u0ca4\u0ccd\u0ca4\u0ca6\u0cc6? \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cb0\u0cc1 \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0cb8\u0cb5\u0cbe\u0cb2\u0cc1\u0c97\u0cb3\u0cc7\u0ca8\u0cc1?\u00a0\u0c95\u0cc7\u0cb5\u0cb2 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \u0c85\u0c82\u0ca4 \u0c85\u0cb2\u0ccd\u0cb2, \u0c92\u0cac\u0ccd\u0cac \u0cb9\u0cc6\u0ca3\u0ccd\u0ca3\u0cbf\u0c97\u0cc6 \u0c86\u0c95\u0cc6 \u0c86\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c8e\u0cb2\u0ccd\u0cb2\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0cb8\u0cb5\u0cbe\u0cb2\u0cc1\u0c97\u0cb3\u0cc1 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0cae\u0cca\u0ca6\u0cb2 \u0cb8\u0cb5\u0cbe\u0cb2\u0cc6\u0c82\u0ca6\u0cb0\u0cc6 \"\u0c86\u0c95\u0cc6\u0caf \u0cb8\u0cc2\u0c95\u0ccd\u0cb7\u0ccd\u0cae \u0cae\u0ca8\u0cb8\u0ccd\u0cb8\u0cc1'. \u0c8e\u0cb7\u0ccd\u0c9f\u0cc7 \u0c97\u0c9f\u0ccd\u0c9f\u0cbf\u0c97\u0cbf\u0ca4\u0ccd\u0ca4\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0caf\u0cbe\u0cb0\u0cbe\u0ca6\u0cb0\u0cc2 \u0c92\u0c82\u0ca6\u0cc1 \u0cae\u0cbe\u0ca4\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0c85\u0cb5\u0cb0\u0cbf\u0c82\u0ca6 \u0cae\u0ca8\u0cb8\u0ccd\u0cb8\u0cbf\u0ca8 \u0ca4\u0cc1\u0c82\u0cac\u0cc6\u0cb2\u0ccd\u0cb2\u0cbe \u0c95\u0cb9\u0cbf \u0c86\u0cb5\u0cb0\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c97\u0cae\u0ca8 \u0c95\u0cc6\u0cb2\u0cb8\u0ca6\u0cbf\u0c82\u0ca6 \u0cac\u0cc7\u0cb0\u0cc6\u0ca1\u0cc6\u0c97\u0cc6 \u0cb8\u0cb0\u0cbf\u0caf\u0cc1\u0ca4\u0ccd\u0ca4\u0ca6\u0cc6. \u0cb9\u0cca\u0cb8\u0ca6\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cb5\u0cb0\u0cbf\u0c97\u0cc6 \u0ca4\u0ca8\u0ccd\u0ca8 \u0ca4\u0c82\u0ca1\u0ca6 \u0cb8\u0ca6\u0cb8\u0ccd\u0caf\u0cb0 \u0cb8\u0cb9\u0c95\u0cbe\u0cb0 \u0cb8\u0cbf\u0c97\u0cc1\u0cb5\u0cc1\u0ca6\u0cc7 \u0ca6\u0cc6\u0cc2\u0ca1\u0ccd\u0ca1 \u0cb8\u0cb5\u0cbe\u0cb2\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0c87\u0c82\u0ca5 \u0caf\u0cbe\u0cb5\u0cc1\u0ca6\u0cc7 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cbf\u0cb2\u0ccd\u0cb2. 26 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c88 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0c9f, \u0ca8\u0c9f\u0cbf, \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0 \u0c9c\u0cc6\u0cc2\u0ca4\u0cc6 \u0ca8\u0ca8\u0c97\u0cc6 \u0cb8\u0ccc\u0cb9\u0cbe\u0cb0\u0ccd\u0ca6\u0caf\u0cc1\u0ca4 \u0cb8\u0c82\u0cac\u0c82\u0ca7 \u0c87\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cc6\u0cb2\u0cb8\u0cb5\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c87\u0ca8\u0ccd\u0ca8\u0cc2 \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c87\u0ca6\u0cc1\u0cb5\u0cb0\u0cc6\u0c97\u0cc2 \u00a0\u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cb0\u0cca\u0ca1\u0ca8\u0cc6 \u0c97\u0ccc\u0cb0\u0cb5\u0caa\u0cc2\u0cb0\u0ccd\u0cb5\u0c95\u0cb5\u0cbe\u0c97\u0cbf \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0ca8\u0c97\u0cc6 \u0ca4\u0cc6\u0cc2\u0c82\u0ca6\u0cb0\u0cc6 \u0c95\u0cc6\u0cc2\u0ca1\u0ca6\u0c82\u0ca4\u0cc6 \u0c8e\u0cb2\u0ccd\u0cb2\u0cb0\u0cc2 \u0cb8\u0cb9\u0c95\u0cbe\u0cb0 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "* \u0ca8\u0cbf\u0cae\u0ccd\u0cae\u0cb2\u0ccd\u0cb2\u0cca\u0cac\u0ccd\u0cac\u0cb3\u0cc1 \u0c97\u0cbe\u0caf\u0c95\u0cbf \u0c87\u0ca6\u0ccd\u0ca6\u0cbe\u0cb3\u0cb2\u0ccd\u0cb2, \u0c88\u0c97 \u0c85\u0cb5\u0cb3\u0cc6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb3\u0cc6? \u0c92\u0cac\u0ccd\u0cac \u0cb8\u0cc6\u0cb2\u0cc6\u0cac\u0ccd\u0cb0\u0cc6\u0c9f\u0cbf \u0c97\u0cbe\u0caf\u0c95\u0cbf\u0caf\u0cbe\u0c97\u0cbf \u0cb5\u0cc7\u0ca6\u0cbf\u0c95\u0cc6 \u0cae\u0cc7\u0cb2\u0cc6 \u0cb9\u0cbe\u0ca1\u0cc1\u0cb5 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6?\u0c88\u0c97\u0cb2\u0cc2 \u0c86\u0c95\u0cc6 \u0ca8\u0ca8\u0ccd\u0ca8\u0cca\u0cb3\u0c97\u0cc7 \u0c87\u0ca6\u0ccd\u0ca6\u0cbe\u0cb3\u0cc6. \u0ca8\u0cbe\u0ca8\u0cc1 \u0cb9\u0cb5\u0ccd\u0caf\u0cbe\u0cb8\u0cbf \u0c97\u0cbe\u0caf\u0c95\u0cbf. \u0c97\u0cbe\u0caf\u0ca8\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6, \u0c86\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc1 \u0cb5\u0cc3\u0ca4\u0ccd\u0ca4\u0cbf\u0caf\u0ca8\u0ccd\u0ca8\u0cbe\u0c97\u0cbf \u0c8e\u0c82\u0ca6\u0cc2 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0cb5\u0cbf\u0c9c\u0caf\u0caa\u0cc1\u0cb0\u0ca6\u0cbf\u0c82\u0ca6 \u0c95\u0cbe\u0cb8\u0cb0\u0c97\u0ccb\u0ca1\u0cbf\u0ca8\u0cb5\u0cb0\u0cc6\u0c97\u0cc2 \u0cac\u0cc7\u0c95\u0cbe\u0ca6\u0cb7\u0ccd\u0c9f\u0cc1 \u0cb8\u0c82\u0c97\u0cc0\u0ca4 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cca\u0ca6\u0cae\u0cca\u0ca6\u0cb2\u0cc1 \u0cad\u0c95\u0ccd\u0ca4\u0cbf\u0c97\u0cc0\u0ca4\u0cc6 \u0cae\u0ca4\u0ccd\u0ca4\u0cc1 \u0cad\u0cbe\u0cb5\u0c97\u0cc0\u0ca4\u0cc6 \u0cb9\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c9c\u0ca8\u0cb0\u0cc1 \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0c97\u0cb3 \u0c9c\u0ca8\u0caa\u0ccd\u0cb0\u0cbf\u0caf \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0c95\u0c82\u0ca0\u0ca6\u0cbf\u0c82\u0ca6\u0cb2\u0cc7 \u0c95\u0cc7\u0cb3\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \"\u0cac\u0cbe\u0cb0\u0cc6 \u0cb8\u0c82\u0ca4\u0cc6\u0c97\u0cc6 \u0cb9\u0ccb\u0c97\u0ccb\u0ca3 \u0cac\u0cbe', \"\u0ca8\u0cae\u0ccd\u200c \u0c95\u0ca1\u0cc6 \u0cb8\u0cbe\u0c82\u0cac\u0cbe\u0cb0\u0ccd\u200c \u0c85\u0c82\u0ca6\u0ccd\u0cb0\u0cc6', \"\u0ca8\u0cbe\u0ca8\u0cc1 \u0cac\u0ca1\u0cb5\u0cbf' \u0cb9\u0cbe\u0ca1\u0cc1\u0c97\u0cb3\u0cc1 \u0c95\u0cc7\u0cb3\u0cc1\u0c97\u0cb0 \u0cb9\u0cbf\u0c9f\u0ccd\u200c\u0cb2\u0cbf\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u00a0\u00a0", "* \u0ca4\u0cc1\u0c82\u0cac\u0cbe \u0caa\u0cc1\u0cb8\u0ccd\u0ca4\u0c95\u0c97\u0cb3\u0ca8\u0ccd\u0ca8 \u0c93\u0ca6\u0cc1\u0ca4\u0ccd\u0ca4\u0cc0\u0cb0\u0c82\u0ca4\u0cc6? \u0cb2\u0cc7\u0c96\u0c95\u0cb0\u0cc1 \u0ca8\u0cbf\u0cae\u0c97\u0cbf\u0cb7\u0ccd\u0c9f?\u00a0\u0ca8\u0cbe\u0ca8\u0cc1 \u0c9f\u0cbf.\u0cb5\u0cbf \u0ca8\u0ccb\u0ca1\u0ccb\u0ca6\u0cc1 \u0ca4\u0cc1\u0c82\u0cac\u0cbe \u0c95\u0ca1\u0cbf\u0cae\u0cc6. \u0ca8\u0ca8\u0ccd\u0ca8 \u0c86\u0ca6\u0cbe\u0caf\u0ca6\u0cb2\u0ccd\u0cb2\u0cbf \u0ca4\u0cbf\u0c82\u0c97\u0cb3\u0cbf\u0c97\u0cbf\u0cb7\u0ccd\u0c9f\u0cc1 \u0c85\u0c82\u0ca4 \u0caa\u0cc1\u0cb8\u0ccd\u0ca4\u0c95\u0c97\u0cb3\u0cbf\u0c97\u0cbe\u0c97\u0cbf\u0caf\u0cc7 \u0cae\u0cc0\u0cb8\u0cb2\u0cbf\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c95\u0ca8\u0ccd\u0ca8\u0ca1\u0ca6 \u0cac\u0cb9\u0cc1\u0ca4\u0cc7\u0c95 \u0c9c\u0ca8\u0caa\u0ccd\u0cb0\u0cbf\u0caf \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c93\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \"\u0cae\u0c82\u0c95\u0cc1\u0ca4\u0cbf\u0cae\u0ccd\u0cae\u0ca8 \u0c95\u0c97\u0ccd\u0c97' \u0ca8\u0ca8\u0ccd\u0ca8 \u0caa\u0cbe\u0cb2\u0cbf\u0ca8 \u0cad\u0c97\u0cb5\u0ca6\u0ccd\u0c97\u0cc0\u0ca4\u0cc6. \u0caa\u0ccd\u0cb0\u0ca4\u0cbf\u0ca6\u0cbf\u0ca8\u0cb5\u0cc2 \u0c95\u0c97\u0ccd\u0c97\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cc1\u0ca4\u0ccd\u0ca4\u0cc7\u0ca8\u0cc6. \u0c8e\u0cb8\u0ccd\u200c.\u0c8e\u0cb2\u0ccd\u200c \u0cad\u0cc8\u0cb0\u0caa\u0ccd\u0caa, \u0c85\u0ca8\u0c82\u0ca4\u0cae\u0cc2\u0cb0\u0ccd\u0ca4\u0cbf \u0c85\u0cb5\u0cb0 \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0cc1 \u0c87\u0cb7\u0ccd\u0c9f.\u00a0", "* \u0c87\u0ca4\u0ccd\u0ca4\u0cc0\u0c9a\u0cbf\u0ca8 \u0cac\u0cb0\u0cb9\u0c97\u0cbe\u0cb0\u0cb0\u0cb2\u0ccd\u0cb2\u0cbf \u0caf\u0cbe\u0cb0 \u0cac\u0cb0\u0cb9\u0c97\u0cb3\u0cc1 \u0c95\u0cbe\u0ca1\u0cbf\u0cb5\u0cc6?\u0ca8\u0cc7\u0cae\u0cbf\u0c9a\u0c82\u0ca6\u0ccd\u0cb0 \u0c85\u0cb5\u0cb0 \u0c95\u0cbe\u0ca6\u0c82\u0cac\u0cb0\u0cbf\u0c97\u0cb3\u0cc1. \u0c87\u0ca4\u0ccd\u0ca4\u0cc0\u0c9a\u0cc6\u0c97 \u0c95\u0cb5\u0ca8, \u0c9a\u0cc1\u0c9f\u0cc1\u0c95\u0c97\u0cb3\u2002\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0c93\u0ca6\u0cc1\u2002\u0ca4\u0ccd\u0ca4\u0cbf\u2002\u0ca6\u0ccd\u0ca6\u0cc7\u2002\u0ca8\u0cc6. \u0c9c\u0caf\u0c82\u0ca4\u0ccd\u200c \u0c95\u0cbe\u0caf\u0ccd\u0c95\u0cbf\u0ca3\u0cbf, \u0c9c\u0cb0\u0c97\u0ca8\u0cb9\u0cb3\u0ccd\u0cb3\u0cbf \u0cb6\u0cbf\u0cb5\u0cb6\u0c82\u0c95\u0cb0\u0ccd\u200c \u0c95\u0cb5\u0ca8\u0c97\u0cb3\u0cc1 \u0c87\u0cb7\u0ccd\u0c9f. \u0ca1\u0cc1\u0c82\u0ca1\u0cbf\u0cb0\u0cbe\u0c9c\u0ccd\u200c \u0c9a\u0cc1\u0c9f\u0cc1\u0c95\u0cc1\u0c97\u0cb3\u0c82\u0ca4\u0cc2 \u0c86\u0cb2\u0ccd\u200c \u0c9f\u0cc8\u0c82 \u0cab\u0cc7\u0cb5\u0cb0\u0cbf\u0c9f\u0ccd\u200c.", "* \u0cac\u0cbe\u0cb2\u0ccd\u0caf\u0ca6 \u0ca6\u0cc0\u0caa\u0cbe\u0cb5\u0cb3\u0cbf \u0ca8\u0cc6\u0ca8\u0cc6\u0ca6\u0cb0\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0c95\u0ca3\u0ccd\u0cae\u0cc1\u0c82\u0ca6\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6? \u0ca8\u0cc0\u0cb5\u0cc1 \u0caa\u0c9f\u0cbe\u0c95\u0cbf \u0cb9\u0cca\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0cb0\u0cbe?\u0ca8\u0cbe\u0ca8\u0cc1 5 \u0cb5\u0cb0\u0ccd\u0cb7\u0ca6\u0cb5\u0cb3\u0cbf\u0ca6\u0ccd\u0ca6\u0cbe\u0c97\u0cbf\u0ca8\u0cbf\u0c82\u0ca6 15 \u0cb5\u0cb0\u0ccd\u0cb7 \u0c86\u0c97\u0cc1\u0cb5\u0cb5\u0cb0\u0cc6\u0c97\u0cc2 \u0caa\u0c9f\u0cbe\u0c95\u0cbf \u0cb9\u0cca\u0ca1\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0cae\u0cc7\u0cb2\u0cc6 \u0caa\u0c9f\u0cbe\u0c95\u0cbf \u0cb9\u0cca\u0ca1\u0cc6\u0caf\u0cc1\u0cb5 \u0c86\u0cb8\u0c95\u0ccd\u0ca4\u0cbf \u0cb9\u0ccb\u0c97\u0cbf, \u0cae\u0ca8\u0cc6\u0caf\u0cc6\u0ca6\u0cc1\u0cb0\u0cc1 \u0cb0\u0c82\u0c97\u0ccb\u0cb2\u0cbf \u0cb9\u0cbe\u0c95\u0cc1\u0cb5, \u0cb9\u0ca3\u0ca4\u0cc6 \u0cb9\u0c9a\u0ccd\u0c9a\u0cc1\u0cb5, \u0cb8\u0cbf\u0cb9\u0cbf \u0ca4\u0cbf\u0c82\u0ca1\u0cbf \u0ca4\u0caf\u0cbe\u0cb0\u0cbf\u0cb8\u0cc1\u0cb5 \u0c86\u0cb8\u0c95\u0ccd\u0ca4\u0cbf\u0c97\u0cb3\u0cc1 \u0cb6\u0cc1\u0cb0\u0cc1\u0cb5\u0cbe\u0ca6\u0cb5\u0cc1. \u0cb9\u0cac\u0ccd\u0cac\u0ca6 \u0ca6\u0cbf\u0ca8 \u0cae\u0ca8\u0cc6\u0caf\u0ca8\u0ccd\u0ca8\u0cc1 \u0cb8\u0cbf\u0c82\u0c97\u0cb0\u0cbf\u0cb8\u0cbf \u0c86\u0c97\u0cbf\u0ca8 \u0cb0\u0cc0\u0cb2\u0ccd\u200c \u0c95\u0ccd\u0caf\u0cbe\u0cae\u0cc6\u0cb0\u0cbe\u0ca6\u0cb2\u0ccd\u0cb2\u0cbf \u0cab\u0ccb\u0c9f\u0cc6\u0cc2 \u0ca4\u0cc6\u0c97\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca6\u0cc0\u0caa\u0cbe\u0cb5\u0cb3\u0cbf\u0c97\u0cc6 \u0c96\u0cb0\u0ccd\u0c9c\u0cc2\u0cb0\u0ca6 \u0cb9\u0ccb\u0cb3\u0cbf\u0c97\u0cc6 \u0ca4\u0caf\u0cbe\u0cb0\u0cbf\u0cb8\u0cc1\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cbf\u0cb2\u0ccd\u0cb2\u0ca6 \u0c96\u0cc1\u0cb7\u0cbf.", "* 30 \u0cb5\u0cb0\u0ccd\u0cb7 \u0cb9\u0cbf\u0c82\u0ca6\u0c95\u0ccd\u0c95\u0cc6 \u0cb9\u0ccb\u0ca6\u0cb0\u0cc6 \u0ca8\u0cbf\u0cae\u0c97\u0cc6 \u0c86\u0c97 \u0caf\u0cbe\u0cb0 \u0cae\u0cc7\u0cb2\u0cc6 \u0c95\u0ccd\u0cb0\u0cb6\u0ccd\u200c \u0c87\u0ca4\u0ccd\u0ca4\u0cc1? \u0c95\u0cbe\u0cb2\u0cc7\u0c9c\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0c95\u0ca8\u0cb8\u0cbf\u0ca8 \u0cb0\u0cbe\u0c9c\u0c95\u0cc1\u0cae\u0cbe\u0cb0 \u0caf\u0cbe\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1?\u0cb8\u0ccd\u0cb5\u0cbe\u0cae\u0cbf \u0cb5\u0cbf\u0cb5\u0cc7\u0c95\u0cbe\u0ca8\u0c82\u0ca6 \u0c88\u0c97\u0cc7\u0ca8\u0cbe\u0ca6\u0cb0\u0cc2 \u0cac\u0ca6\u0cc1\u0c95\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cb0\u0cc6 \u0ca8\u0ca8\u0c97\u0cc6 \u0c85\u0cb5\u0cb0 \u0cae\u0cc7\u0cb2\u0cc6 \u0c96\u0c82\u0ca1\u0cbf\u0ca4\u0cbe \u0c95\u0ccd\u0cb0\u0cb6\u0ccd\u200c \u0c87\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86 \u0cb5\u0ccd\u0caf\u0c95\u0ccd\u0ca4\u0cbf \u0ca8\u0ca8\u0c97\u0cc6 \u0c85\u0cb7\u0ccd\u0c9f\u0cc1 \u0c87\u0cb7\u0ccd\u0c9f. \u0c95\u0cbe\u0cb2\u0cc7\u0c9c\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb0 \u0cae\u0cc7\u0cb2\u0cc2 \u0c95\u0ccd\u0cb0\u0cb6\u0ccd\u200c \u0c87\u0cb0\u0cb2\u0cbf\u0cb2\u0ccd\u0cb2. \u0cab\u200c\u0cb8\u0ccd\u0c9f\u0ccd\u200c \u0ca1\u0cc7 \u0c95\u0cbe\u0cb2\u0cc7\u0c9c\u0ccd\u200c\u0c97\u0cc6 \u0cb9\u0ccb\u0ca6\u0cbe\u0c97 \u0ca4\u0cc1\u0c82\u0cac\u0cbe \u0cb9\u0cc1\u0ca1\u0cc1\u0c97\u0cb0\u0cc1 \u0cb2\u0cb5\u0ccd\u200c \u0cb2\u0cc6\u0c9f\u0cb0\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0c85\u0cb5\u0cb0 \u0cb2\u0cc6\u0c9f\u0cb0\u0ccd\u200c\u0c97\u0cb3\u0ca8\u0ccd\u0ca8\u0cc1 \u0c85\u0cb5\u0cb0\u0cc6\u0ca6\u0cc1\u0cb0\u0cc7 \u0c93\u0ca6\u0cbf, \u0c87\u0ca8\u0ccd\u0cae\u0cc1\u0c82\u0ca6\u0cc6 \u0cb9\u0cc0\u0c97\u0cc6\u0cb2\u0ccd\u0cb2\u0cbe \u0cac\u0cb0\u0cc6\u0caf\u0cac\u0cc7\u0ca1\u0cbf. \u0c87\u0c82\u0ca5\u0ca6\u0ccd\u0ca6\u0cb0\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0ca8\u0ca8\u0c97\u0cc6 \u0c86\u0cb8\u0c95\u0ccd\u0ca4\u0cbf \u0c87\u0cb2\u0ccd\u0cb2 \u0c8e\u0c82\u0ca6\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c85\u0ca6\u0ca8\u0ccd\u0ca8\u0cc7 \u0c9a\u0cbe\u0cb2\u0cc6\u0c82\u0c9c\u0ccd\u200c \u0c86\u0c97\u0cbf \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cb2\u0cb5\u0cb0\u0cc1 \u0cae\u0cc7\u0cb2\u0cbf\u0c82\u0ca6 \u0cae\u0cc7\u0cb2\u0cc6 \u0caa\u0ca4\u0ccd\u0cb0 \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb8\u0cae\u0cbe\u0c9c \u0c95\u0cc2\u0ca1 \u0ca8\u0cae\u0c97\u0cc6 \u0c95\u0cc6\u0cb2\u0cb5\u0cc1 \u0cb8\u0c82\u0cb8\u0ccd\u0c95\u0cbe\u0cb0 \u0c95\u0cb2\u0cbf\u0cb8\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0cac\u0ccd\u0cac \u0caa\u0cc1\u0cb0\u0cc1\u0cb7\u0ca8 \u0c9c\u0cc6\u0cc2\u0ca4\u0cc6 \u0cae\u0cbe\u0ca8\u0cb8\u0cbf\u0c95 \u0c85\u0ca5\u0cb5\u0cbe \u0ca6\u0cc8\u0cb9\u0cbf\u0c95 \u0cb8\u0c82\u0cac\u0c82\u0ca7 \u0c8f\u0ca8\u0cbf\u0ca6\u0ccd\u0ca6\u0cb0\u0cc2 \u0c85\u0ca6\u0cc1 \u0cae\u0ca6\u0cc1\u0cb5\u0cc6 \u0ca8\u0c82\u0ca4\u0cb0\u0cb5\u0cc7 \u0c8e\u0c82\u0cac \u0caf\u0ccb\u0c9a\u0ca8\u0cc6 \u0ca8\u0ca8\u0ccd\u0ca8 \u0ca4\u0cb2\u0cc6\u0caf\u0cb2\u0ccd\u0cb2\u0cbf \u0c85\u0c9a\u0ccd\u0c9a\u0cca\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0ca8\u0ca8\u0ccd\u0ca8 \u0c9f\u0ccd\u0cb0\u0cc6\u0ca1\u0cbf\u0cb7\u0ca8\u0cb2\u0ccd\u200c \u0cae\u0ca8\u0cb8\u0ccd\u0cb8\u0cc1 \u0c88\u0c97\u0cb2\u0cc2 \u0c85\u0ca6\u0ca8\u0ccd\u0ca8\u0cc7 \u0ca8\u0c82\u0cac\u0cbf\u0ca6\u0cc6.", "* \u0cae\u0ca8\u0cc6\u0caf\u0cb2\u0ccd\u0cb2\u0cbf \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cc0\u0cb0\u0cbf? \u0c85\u0cae\u0ccd\u0cae\u0ca8\u0cbf\u0c82\u0ca6 \u0c95\u0cb2\u0cbf\u0ca4 \u0c85\u0ca1\u0cc1\u0c97\u0cc6\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1?\u0ca8\u0cbe\u0ca8\u0cc1 \u0c8f\u0ca8\u0cc6\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0ccb \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c85\u0cae\u0ccd\u0cae\u0ca8\u0cbf\u0c82\u0ca6\u0cb2\u0cc7 \u0c95\u0cb2\u0cbf\u0ca4\u0ca6\u0ccd\u0ca6\u0cc1. \u0ca8\u0cbe\u0cb5\u0cc1 \u0c89\u0ca1\u0cc1\u0caa\u0cbf\u0caf\u0cb5\u0cb0\u0cc1, 12\u0cb0\u0cbf\u0c82\u0ca6 15 \u0cac\u0c97\u0cc6\u0caf \u0ca6\u0ccb\u0cb8\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0ca4\u0cc6\u0c82\u0c97\u0cbf\u0ca8\u0c95\u0cbe\u0caf\u0cbf \u0ca6\u0ccb\u0cb8\u0cc6, \u0c89\u0caa\u0ccd\u0caa\u0cc1\u0cb9\u0cc1\u0cb3\u0cbf \u0ca6\u0ccb\u0cb8\u0cc6, \u0ca4\u0cb0\u0c95\u0cbe\u0cb0\u0cbf \u0ca6\u0ccb\u0cb8\u0cc6 \u0c85\u0caf\u0ccd\u0caf\u0ccb... \u0cb9\u0cc7\u0cb3\u0ccd\u0ca4\u0cbe \u0cb9\u0ccb\u0ca6\u0cb0\u0cc6 \u0caa\u0c9f\u0ccd\u0c9f\u0cbf \u0cae\u0cc1\u0c97\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0cb0\u0ccb\u0c97\u0ccd\u0caf\u0c95\u0cb0\u0cb5\u0cbe\u0ca6 \u0cb9\u0cc1\u0cb3\u0cbf, \u0ca4\u0c82\u0cac\u0cc1\u0cb3\u0cbf\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0ca8\u0cc6\u0c9a\u0ccd\u0c9a\u0cbf\u0ca8 \u0cb9\u0cb5\u0ccd\u0caf\u0cbe\u0cb8. \u0ca8\u0ca8\u0ccd\u0ca8 \u0cae\u0c97\u0cb3\u0cc1 \u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0cb5 \u0c8e\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6\u0caf\u0ca8\u0ccd\u0ca8\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0ca4\u0cbf\u0c82\u0ca4\u0cbe\u0cb3\u0cc6. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0c85\u0ca1\u0cc1\u0c97\u0cc6 \u0cb8\u0ccd\u0cb5\u0cb2\u0ccd\u0caa \u0cb8\u0caa\u0ccd\u0caa\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb3 \u0c95\u0c82\u0caa\u0ccd\u0cb2\u0cc7\u0c82\u0c9f\u0ccd\u200c.\u00a0", "* \u0c88\u0c97\u0cb2\u0cc2 \u0c87\u0cb7\u0ccd\u0c9f\u0cc1 \u0cab\u0cbf\u0c9f\u0ccd\u200c \u0c86\u0c97\u0cbf \u0c87\u0ca6\u0ccd\u0ca6\u0cc0\u0cb0\u0cbf, \u0cb8\u0ccc\u0c82\u0ca6\u0cb0\u0ccd\u0caf\u0cb5\u0ca4\u0cbf \u0c86\u0c97\u0cbf\u0ca6\u0ccd\u0ca6\u0cc0\u0cb0\u0cbf. \u0ca8\u0cbf\u0cae\u0ccd\u0cae \u0cb8\u0ccc\u0c82\u0ca6\u0cb0\u0ccd\u0caf\u0ca6 \u0c97\u0cc1\u0c9f\u0ccd\u0c9f\u0ca8\u0ccd\u0ca8\u0cc1 \u0ca8\u0cae\u0c97\u0cc2 \u0cb9\u0cc7\u0cb3\u0cbf.\u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cb0\u0cc2 \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0ca4\u0cbf\u0ca8\u0ccd\u0ca8\u0cc1\u0cb5 \u0cb5\u0cc6\u0c9c\u0ccd\u200c \u0c86\u0cb9\u0cbe\u0cb0\u0cb5\u0ca8\u0ccd\u0ca8\u0cc7 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0c9c\u0c82\u0c95\u0ccd\u200c \u0cab\u200c\u0cc1\u0ca1\u0ccd\u200c\u0ca8\u0cbf\u0c82\u0ca6 \u0cac\u0cb9\u0cb3\u0cbe \u0ca6\u0cc2\u0cb0. \u0ca4\u0cbf\u0ca8\u0ccd\u0ca8\u0cac\u0cbe\u0cb0\u0ca6\u0cc1 \u0c85\u0c82\u0ca4 \u0c85\u0cb2\u0ccd\u0cb2. \u0ca8\u0ca8\u0c97\u0ca6\u0cc1 \u0c87\u0cb7\u0ccd\u0c9f \u0c86\u0c97\u0cb2\u0ccd\u0cb2. \u0caa\u0ccd\u0cb0\u0ca4\u0cbf\u0ca6\u0cbf\u0ca8\u0ca6 \u0c86\u0cb9\u0cbe\u0cb0\u0ca6\u0cb2\u0ccd\u0cb2\u0cbf \u0cb9\u0cbe\u0cb2\u0cc1, \u0cb9\u0ca3\u0ccd\u0ca3\u0cc1, \u0cb9\u0ca3\u0ccd\u0ca3\u0cbf\u0ca8 \u0cb0\u0cb8, \u0c92\u0ca3 \u0cb9\u0ca3\u0ccd\u0ca3\u0cc1\u0c97\u0cb3\u0cc1 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6 \u0ca4\u0cbf\u0c82\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c9c\u0cc0\u0cb0\u0ccd\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0cb5\u0ccd\u0caf\u0cbe\u0caf\u0cbe\u0cae \u0ca4\u0caa\u0ccd\u0caa\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0ca6\u0c95\u0ccd\u0c95\u0cbf\u0c82\u0ca4 \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc1 \u0cb8\u0ccd\u0cb5\u0ca4\u0ccd\u0c9b\u0cb5\u0cbe\u0c97\u0cbf \u0c87\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cac\u0cc7\u0ca1\u0ca6 \u0c86\u0cb2\u0ccb\u0c9a\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c86\u0c97\u0cbe\u0c97 \u0c86\u0ccd\u0caf\u0c82\u0c9f\u0cbf \u0cb5\u0cc8\u0cb0\u0cb8\u0ccd\u200c \u0cb9\u0cbe\u0c95\u0cbf \u0c95\u0ccd\u0cb2\u0cc0\u0ca8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc1. \u0c87\u0ca8\u0ccd\u0ca8\u0cc1 \u0cb0\u0cc2\u0caa \u0ca8\u0ca8\u0c97\u0cc6 \u0ca8\u0ca8\u0ccd\u0ca8 \u0c85\u0c9c\u0ccd\u0c9c\u0cbf, \u0c85\u0cae\u0ccd\u0cae\u0ca8\u0cbf\u0c82\u0ca6 \u0cac\u0cb3\u0cc1\u0cb5\u0cb3\u0cbf\u0caf\u0cbe\u0c97\u0cbf \u0cac\u0c82\u0ca6\u0ca6\u0ccd\u0ca6\u0cc1. \u0c85\u0ca6\u0cc1 \u0ca8\u0ca8\u0ccd\u0ca8 \u0cb8\u0cbe\u0ca7\u0ca8\u0cc6\u0caf\u0cb2\u0ccd\u0cb2.\u00a0", "* \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf, \u0c86\u0cb0\u0ccb\u0c97\u0ccd\u0caf\u0caa\u0cc2\u0cb0\u0ccd\u0ca3\u0cb0\u0cbe\u0c97\u0cbf \u0c95\u0cbe\u0ca3\u0cb2\u0cc1 \u0c9f\u0cbf\u0caa\u0ccd\u0cb8\u0ccd\u200c \u0c95\u0cc6\u0cc2\u0ca1\u0cbf...\u0ca8\u0cbe\u0ca8\u0cc1 \u0caa\u0cbe\u0cb0\u0ccd\u0cb2\u0cb0\u0ccd\u200c\u0c97\u0cc6 \u0cb9\u0ccb\u0ca6\u0cb5\u0cb3\u0cc7 \u0c85\u0cb2\u0ccd\u0cb2. \u0cae\u0ca8\u0cc6\u0caf\u0cb2\u0ccd\u0cb2\u0cbf\u0caf\u0cc7 \u0cb9\u0cbe\u0cb2\u0cc1, \u0c95\u0cc6\u0ca8\u0cc6, \u0c85\u0cb0\u0cbf\u0cb6\u0cbf\u0ca3 \u0cac\u0cb3\u0cb8\u0cbf \u0ca4\u0ccd\u0cb5\u0c9a\u0cc6 \u0c86\u0cb0\u0cc8\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbe\u0cb2\u0cc1, \u0c9a\u0cb0\u0ccd\u0cae\u0c95\u0ccd\u0c95\u0cc6 \u0cac\u0cbf\u0c97\u0cbf\u0ca4\u0ca8 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0cac\u0cc6\u0cb3\u0c97\u0ccd\u0c97\u0cc6 \u0c8f\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c89\u0c97\u0cc1\u0cb0\u0cc1 \u0cac\u0cc6\u0c9a\u0ccd\u0c9a\u0c97\u0cbf\u0ca8 \u0ca8\u0cc0\u0cb0\u0cbf\u0c97\u0cc6 \u0c85\u0cb0\u0ccd\u0ca7 \u0c9a\u0cae\u0c9a \u0c85\u0cb0\u0cbf\u0cb6\u0cbf\u0ca3 \u0cb9\u0cbe\u0c95\u0cbf \u0c95\u0cc1\u0ca1\u0cbf\u0caf\u0cc1\u0cb5 \u0c85\u0cad\u0ccd\u0caf\u0cbe\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cbf. \u0c85\u0ca6\u0cc1 \u0ca8\u0cbf\u0cae\u0ccd\u0cae \u0ca6\u0cc7\u0cb9\u0cb5\u0ca8\u0ccd\u0ca8\u0cc1 \u0c92\u0cb3\u0c97\u0cbf\u0ca8\u0cbf\u0c82\u0ca6 \u0c95\u0ccd\u0cb2\u0cc6\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0ca6\u0cc6. \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0caf\u0cbe\u0cb5 \u0cb9\u0cca\u0ca4\u0ccd\u0ca4\u0cbe\u0ca6\u0cb0\u0cc2 1 \u0cb2\u0ccb\u0c9f \u0cac\u0cc6\u0c9a\u0ccd\u0c9a\u0c97\u0cbf\u0ca8 \u0ca8\u0cc0\u0cb0\u0cbf\u0c97\u0cc6 \u0c85\u0cb0\u0ccd\u0ca5 \u0cb9\u0ccb\u0cb3\u0cc1 \u0ca8\u0cbf\u0c82\u0cac\u0cc6 \u0cb0\u0cb8, 1 \u0c9a\u0cae\u0c9a \u0c9c\u0cc7\u0ca8\u0cc1 \u0ca4\u0cc1\u0caa\u0ccd\u0caa \u0cb9\u0cbe\u0c95\u0cbf \u0c95\u0cc1\u0ca1\u0cbf\u0caf\u0cbf\u0cb0\u0cbf. \u0cae\u0ca7\u0ccd\u0caf\u0cae \u0cb5\u0caf\u0cb8\u0ccd\u0cb8\u0cbf\u0ca8\u0cb5\u0cb0\u0cc1 \u0cac\u0cbf\u0cb8\u0cbf \u0cb9\u0cbe\u0cb2\u0cbf\u0c97\u0cc6 \u0cac\u0cc6\u0cb2\u0ccd\u0cb2 \u0cb9\u0cbe\u0c95\u0cbf \u0c95\u0cc1\u0ca1\u0cbf\u0ca6\u0cb0\u0cc6 \u0cb0\u0ccb\u0c97 \u0ca8\u0cbf\u0cb0\u0ccb\u0ca7\u0c95 \u0cb6\u0c95\u0ccd\u0ca4\u0cbf \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0ca6\u0cc6.\u00a0", "* \u0c88\u0c97\u0cbf\u0ca8 \u0ca8\u0c9f\u0cbf\u0caf\u0cb0 \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae \u0c85\u0ca8\u0cbf\u0cb8\u0cbf\u0c95\u0cc6 \u0c8f\u0ca8\u0cc1?\u0c88\u0c97\u0cbf\u0ca8 \u0ca8\u0c9f\u0cbf\u0caf\u0cb0\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0cb6\u0ccd\u0cb0\u0cae \u0cb5\u0cb9\u0cbf\u0cb8\u0cbf \u0c89\u0ca4\u0ccd\u0ca4\u0cae \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u00a0\u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbf\u0c95\u0cc6, \u0c8f\u0c95\u0cbe\u0c97\u0ccd\u0cb0\u0ca4\u0cc6 \u0c85\u0c97\u0ca4\u0ccd\u0caf. \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c85\u0cad\u0ccd\u0caf\u0cbe\u0cb8 \u0cae\u0cbe\u0ca1\u0cbf \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0cac\u0c82\u0ca6\u0cc1 \u0ca8\u0cbf\u0cb2\u0ccd\u0cb2\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cb0\u0cc2\u0ca2\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cc6\u0c9f\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0c9f\u0cbf\u0caf\u0cb0\u0cc1 \u0cae\u0cca\u0cac\u0cc8\u0cb2\u0ccd\u200c \u0cb9\u0cbf\u0ca1\u0cbf\u0ca6\u0cc1 \u0cb6\u0cbe\u0c9f\u0ccd\u200c\u0c97\u0cc6 \u0ca4\u0ca1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0cca\u0cac\u0cc8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cac\u0cb0\u0cc1\u0cb5 \u0cb8\u0c82\u0ca6\u0cc7\u0cb6, \u0cab\u0ccb\u0ca8\u0ccd\u200c \u0c95\u0cbe\u0cb2\u0ccd\u200c\u0c97\u200c\u0cb3\u0cbf\u0c82\u0ca6 \u0cb5\u0cbf\u0c9a\u0cb2\u0cbf\u0ca4\u0cb0\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0c82\u0ca5\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cac\u0cc7\u0c95\u0cc1. \u0cae\u0cc7\u0c95\u0caa\u0ccd\u200c \u0cae\u0ca4\u0ccd\u0ca4\u0cc1 \u0ca1\u0ccd\u0cb0\u0cc6\u0cb8\u0ccd\u200c \u0cac\u0ca6\u0cb2\u0cbf\u0cb8\u0cb2\u0cc1 \u0cb9\u0cc6\u0c9a\u0ccd\u0c9a\u0cc6\u0c82\u0ca6\u0cb0\u0cc6 1 \u0c97\u0c82\u0c9f\u0cc6 \u0cb8\u0cbe\u0c95\u0cc1. \u0c86\u0ca6\u0cb0\u0cc6, 2 \u0c97\u0c82\u0c9f\u0cc6\u0c97\u0cb3 \u0c95\u0cbe\u0cb2 \u0cb8\u0cae\u0caf \u0cb5\u0ccd\u0caf\u0cb0\u0ccd\u0ca5 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c82\u0ca6 \u0ca6\u0cc1\u0ca1\u0ccd\u0ca1\u0cc1 \u0cb9\u0cbe\u0c95\u0cbf\u0ca6\u0cb5\u0cb0\u0cbf\u0c97\u0cc6 \u0c85\u0ca8\u0ccd\u0caf\u0cbe\u0caf \u0c86\u0c97\u0cac\u0cbe\u0cb0\u0ca6\u0cc1.\u00a0", "* \u0ca6\u0cc7\u0cb5\u0cb0\u0cb2\u0ccd\u0cb2\u0cbf 2 \u0cb5\u0cb0 \u0c95\u0cc7\u0cb3\u0cc1\u0cb5 \u0c9b\u0cbe\u0ca8\u0ccd\u0cb8\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0cb0\u0cc6 \u0c8f\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cc0\u0cb0\u0cbf?\u0cae\u0cca\u0ca6\u0cb2\u0ca8\u0cc6\u0caf\u0ca6\u0cbe\u0c97\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb8\u0cbf\u0cb9\u0cbf \u0ca8\u0cc0\u0cb0\u0cbf\u0ca8 \u0cac\u0cc1\u0c97\u0ccd\u0c97\u0cc6 \u0cae\u0cbe\u0ca1\u0cc1 \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c8e\u0cb0\u0ca1\u0ca8\u0cc6\u0caf\u0ca6\u0cbe\u0c97\u0cbf \u0ca8\u0cc0\u0cb0\u0cbf\u0c97\u0cbe\u0c97\u0cbf \u0c95\u0cb7\u0ccd\u0c9f \u0caa\u0ca1\u0cc1\u0cb5 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c92\u0cb0\u0ca4\u0cc6\u0caf\u0cbe\u0c97\u0cbf \u0c9a\u0cbf\u0cae\u0ccd\u0cae\u0cbf\u0cb8\u0cc1 \u0c8e\u0c82\u0ca6\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "* \u0c88\u0c97 \u0ca6\u0cc0\u0caa\u0cbe\u0cb5\u0cb3\u0cbf \u0cb6\u0cc1\u0cb0\u0cc1\u0cb5\u0cbe\u0c97\u0ccb\u0ca6\u0cc1 7 \u0c97\u0c82\u0c9f\u0cc6 \u0ca8\u0c82\u0ca4\u0cb0!\u0ca8\u0cbe\u0cb5\u0cc1 \u0c9a\u0cbf\u0c95\u0ccd\u0c95\u0cb5\u0cb0\u0cbf\u0ca6\u0ccd\u0ca6\u0cbe\u0c97 \u0ca6\u0cc0\u0caa\u0cbe\u0cb5\u0cb3\u0cbf \u0cb9\u0cac\u0ccd\u0cac\u0ca6 \u0ca6\u0cbf\u0ca8 \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf 3:30\u0c95\u0ccd\u0c95\u0cc6\u0cb2\u0ccd\u0cb2\u0cbe \u0c8f\u0cb3\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c8e\u0ca6\u0ccd\u0ca6\u0cc1, \u0cae\u0cc8\u0c97\u0cc6\u0cb2\u0ccd\u0cb2\u0cbe \u0c8e\u0ca3\u0ccd\u0ca3\u0cc6 \u0cb9\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cc1 6 \u0c97\u0c82\u0c9f\u0cc6\u0caf\u0cca\u0cb3\u0c97\u0cc6 \u0cb8\u0ccd\u0ca8\u0cbe\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0ca6\u0cc0\u0caa\u0cbe\u0cb5\u0cb3\u0cbf\u0caf \u0ca6\u0cbf\u0ca8 \u0cb8\u0cc2\u0cb0\u0ccd\u0caf \u0cb9\u0cc1\u0c9f\u0ccd\u0c9f\u0cc1\u0cb5 \u0cae\u0cc1\u0ca8\u0ccd\u0ca8 \u0cb8\u0ccd\u0ca8\u0cbe\u0ca8 \u0cae\u0cbe\u0ca1\u0cbf\u0ca6\u0cb0\u0cc6 \u0c85\u0ca6\u0cc1 \u0ca8\u0cc0\u0cb0\u0cbf\u0ca8 \u0cb8\u0ccd\u0ca8\u0cbe\u0ca8, \u0cb8\u0cc2\u0cb0\u0ccd\u0caf\u0ccb\u0ca6\u0caf\u0ca6 \u0ca8\u0c82\u0ca4\u0cb0 \u0cae\u0cbe\u0ca1\u0cbf\u0ca6\u0cb0\u0cc6 \u0c85\u0ca6\u0cc1 \u0cb0\u0c95\u0ccd\u0ca4\u0ca6 \u0cb8\u0ccd\u0ca8\u0cbe\u0ca8 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0c87\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc6 \u0c95\u0ca4\u0ccd\u0ca4\u0cb2\u0cb2\u0ccd\u0cb2\u0cc7 \u0cb8\u0ccd\u0ca8\u0cbe\u0ca8 \u0cae\u0cc1\u0c97\u0cbf\u0cb8\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c88\u0c97\u0cc6\u0cb2\u0ccd\u0cb2\u0cbe \u0ca6\u0cc0\u0caa\u0cbe\u0cb5\u0cb3\u0cbf \u0cb8\u0ca1\u0c97\u0cb0 \u0c86\u0cb0\u0c82\u0cad\u0cb5\u0cbe\u0c97\u0ccb\u0ca6\u0cc1 7 \u0c97\u0c82\u0c9f\u0cc6 \u0ca8\u0c82\u0ca4\u0cb0\u0cb5\u0cc7. \u0c85\u0ca6\u0c95\u0ccd\u0c95\u0cc6 \u0cb8\u0ccb\u0cae\u0cbe\u0cb0\u0cbf\u0ca4\u0ca8 \u0c95\u0cbe\u0cb0\u0ca3\u0cb5\u0cbe \u0c85\u0ca5\u0cb5\u0cbe \u0cb5\u0caf\u0cb8\u0ccd\u0cb8\u0cc1 \u0c95\u0cbe\u0cb0\u0ca3\u0cb5\u0cbe \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.\u00a0", "* \u0cb9\u0cc6\u0cb8\u0cb0\u0cbe\u0c82\u0ca4 \u0ca8\u0c9f\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0cb0, \u0caf\u0cbe\u0cb0\u0ccd\u0caf\u0cbe\u0cb0\u0cbf\u0c82\u0ca6 \u0c8f\u0ca8\u0cc7\u0ca8\u0cc1 \u0c95\u0cb2\u0cbf\u0ca4\u0cbf\u0cb0\u0cbf?\u00a0\u0c85\u0ca8\u0c82\u0ca4\u0ccd\u200c\u0ca8\u0cbe\u0c97\u0ccd\u200c\u0cb0\u0cbf\u0c82\u0ca6 \u00a0\u0c98\u0ca8\u0ca4\u0cc6, \u0c97\u0cbe\u0c82\u0cad\u0cc0\u0cb0\u0ccd\u0caf, \u0c85\u0c82\u0cac\u0cb0\u0cc0\u0cb6\u0ccd\u200c\u0cb0\u0cbf\u0c82\u0ca6 \u0ca7\u0cbe\u0cb0\u0cbe\u0cb3\u0ca4\u0ca8, \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c\u0cb0\u0cbf\u0c82\u0ca6 \u0ca4\u0cc1\u0c82\u0c9f\u0ca4\u0ca8 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8\u0ccd\u200c \u0c85\u0cb5\u0cb0\u0cc1 \u0c8e\u0cb7\u0ccd\u0c9f\u0cc1 \u0ca4\u0cae\u0cbe\u0cb7\u0cc6\u0caf \u0cb5\u0ccd\u0caf\u0c95\u0ccd\u0ca4\u0cbf \u0c86\u0c97\u0cbf\u0ca6\u0ccd\u0ca6\u0cb0\u0cc6\u0c82\u0ca6\u0cb0\u0cc6, \u0cac\u0ca3\u0ccd\u0ca3 \u0c8e\u0cb0\u0c9a\u0cc1\u0cb5 \u0ca6\u0cc3\u0cb6\u0ccd\u0caf \u0c87\u0ca6\u0ccd\u0ca6\u0cb0\u0cc6 \u0c85\u0cb5\u0cb0\u0cc1 \u0cb6\u0cbe\u0c9f\u0ccd\u200c \u0cae\u0c97\u0cbf\u0ca6 \u0cac\u0cb3\u0cbf\u0c95\u0cb5\u0cc2 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6 \u0c8e\u0cb2\u0ccd\u0cb2\u0cb0 \u0cae\u0cc7\u0cb2\u0cc6 \u0cac\u0ca3\u0ccd\u0ca3 \u0c8e\u0cb0\u0c9a\u0cbf \u0c97\u0ccb\u0cb3\u0cc1 \u0cb9\u0cca\u0caf\u0ccd\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0ca6\u0ccd\u0ca6\u0cc6\u0ca1\u0cc6 \u0c9c\u0cc0\u0cb5\u0c82\u0ca4\u0cbf\u0c95\u0cc6 \u0c87\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c87\u0ca8\u0ccd\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c\u0cb0\u0cb7\u0ccd\u0c9f\u0cc1 \u0ca4\u0cbe\u0c82\u0ca4\u0ccd\u0cb0\u0cbf\u0c95 \u0ca8\u0cbf\u0caa\u0cc1\u0ca3 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cac\u0cb9\u0cb3 \u0c95\u0ca1\u0cbf\u0cae\u0cc6. \u0cb6\u0ccd\u0cb0\u0cc1\u0ca4\u0cbf, \u0cb8\u0cc1\u0ca7\u0cbe\u0cb0\u0cbe\u0ca3\u0cbf \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0cb5\u0cbe\u0c97 \u0c85\u0cb5\u0cb0 \u0c85\u0cad\u0cbf\u0ca8\u0caf \u0ca8\u0ccb\u0ca1\u0cbf \u0ca8\u0cbe\u0ca8\u0cc2 \u0c95\u0cc6\u0cb2\u0cb5\u0cc1 \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "* \u0caf\u0cbe\u0cb0\u0cbf\u0c97\u0cc2 \u0c85\u0cb7\u0ccd\u0c9f\u0cbe\u0c97\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6 \u0ca8\u0cbf\u0cae\u0ccd\u0cae \u0c92\u0c82\u0ca6\u0cc1 \u0cb9\u0cb5\u0ccd\u0caf\u0cbe\u0cb8\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0ca8\u0cbe\u0ca8\u0cc1 \u0cb0\u0c95\u0ccd\u0ca4 \u0ca6\u0cbe\u0ca8 \u0cb6\u0cbf\u0cac\u0cbf\u0cb0\u0c97\u0cb3\u0ca8\u0ccd\u0ca8\u0cc1 \u0c8f\u0cb0\u0ccd\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0ccd\u0cb5\u0ca4\u0c83 \u0ca8\u0cbe\u0ca8\u0cc7 \u0c88\u0cb5\u0cb0\u0cc6\u0c97\u0cc6 28 \u0cac\u0cbe\u0cb0\u0cbf \u0cb0\u0c95\u0ccd\u0ca4\u0ca6\u0cbe\u0ca8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cca\u0ca6\u0cb2\u0cc6\u0cb2\u0ccd\u0cb2 \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0cb0\u0c95\u0ccd\u0ca4 \u0cb9\u0cca\u0c82\u0ca6\u0cbf\u0cb8\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f \u0c87\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c92\u0c82\u0ca6\u0cc1 \u0ca1\u0cc8\u0cb0\u0cbf\u0caf\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0cac\u0cb3\u0cbf \u0cb8\u0ca6\u0cbe \u0c87\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0caa\u0cb0\u0cbf\u0c9a\u0caf\u0ca6\u0cb5\u0cb0\u0cc1 \u0cb8\u0cbf\u0c95\u0ccd\u0c95\u0cb0\u0cc6 \u0c85\u0cb5\u0cb0 \u0cab\u0ccb\u0ca8\u0ccd\u200c \u0ca8\u0c82\u0cac\u0cb0\u0ccd\u200c, \u0cb5\u0cbf\u0cb3\u0cbe\u0cb8 \u0cac\u0cb0\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0caf\u0cbe\u0cb0\u0cbf\u0c97\u0cbe\u0ca6\u0cb0\u0cc2 \u0cb0\u0c95\u0ccd\u0ca4\u0ca6 \u0c85\u0c97\u0ca4\u0ccd\u0caf\u0cb5\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0ca6\u0cb0\u0cc6, \u0c85\u0cb5\u0cb0\u0cb2\u0ccd\u0cb2\u0cbf \u0caf\u0cbe\u0cb0\u0ca8\u0ccd\u0ca8\u0cbe\u0ca6\u0cb0\u0cc2 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cbf \u0cb0\u0c95\u0ccd\u0ca4 \u0c92\u0ca6\u0c97\u0cbf\u0cb8\u0cb2\u0cc1 \u0cb8\u0cb9\u0cbe\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.", "- \u0ca8\u0ca8\u0ccd\u0ca8 \u0cb8\u0ccc\u0c82\u0ca6\u0cb0\u0ccd\u0caf \u0c85\u0c9c\u0ccd\u0c9c\u0cbf\u0caf\u0cbf\u0c82\u0ca6 \u0cac\u0c82\u0ca6\u0cbf\u0ca6\u0ccd\u0ca6\u0cc1!- \u0cb5\u0cbf\u0cb5\u0cc7\u0c95\u0cbe\u0ca8\u0c82\u0ca6\u2002\u0cb0 \u0cae\u0cc7\u0cb2\u0cc6\u2002\u0ca8\u0ca8\u0c97\u0cc6 \u0c95\u0ccd\u0cb0\u0cb6\u0ccd\u200c \u0c87\u0ca4\u0ccd\u0ca4\u0cc1!- 28 \u0cac\u0cbe\u0cb0\u0cbf \u0cb0\u0c95\u0ccd\u0ca4\u0ca6\u0cbe\u0ca8 \u0cae\u0cbe\u0ca1\u0cbf\u0ca6\u0cc0\u0ca8\u0cbf \u0c97\u0cc6\u0cc2\u0ca4\u0ccd\u0ca4\u0cbe?", "* \u0c9a\u0cc7\u0ca4\u0ca8 \u0c9c\u0cc6.\u0c95\u0cc6.\u00a0"], "title": "\u0cb5\u0cbf\u0ca8\u0caf\u0cbe \u0caa\u0ccd\u0cb0\u0caa\u0c82\u0c9a\u00a0"},
{"url": "https://www.udayavani.com/kannada/news/interviews/262471/for-some-our-leadership-is-old", "content": ["\u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6 \u0c85\u0cb6\u0ccb\u0c95\u0ccd\u200c \u0c85\u0c82\u0ca6\u0cbe\u0c95\u0ccd\u0cb7\u0ca3, \u0ca5\u0c9f\u0ccd\u0c9f\u0ca8\u0cc6 \u0ca8\u0cc6\u0ca8\u0caa\u0cbe\u0c97\u0ccb\u0ca6\u0cc7 \u0c9a\u0cb2\u0ca8\u0c9a\u0cbf\u0ca4\u0ccd\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c92\u0c95\u0ccd\u0c95\u0cc2\u0c9f. \u0c88 \u0c92\u0c95\u0ccd\u0c95\u0cc2\u0c9f\u0ca6 \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf \u0cb8\u0cc1\u0cae\u0cbe\u0cb0\u0cc1 \u0cae\u0cc2\u0cb0\u0cc1 \u0ca6\u0cb6\u0c95\u0c97\u0cb3 \u0c95\u0cbe\u0cb2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb5\u0cb0\u0cc1 \u0c85\u0cb6\u0ccb\u0c95\u0ccd\u200c. \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cbe\u0c97\u0cbf \u0cb9\u0cb2\u0cb5\u0cc1 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cbf, \u0c85\u0ca8\u0cc7\u0c95 \u0c86\u0cb0\u0ccb\u0caa\u0c97\u0cb3\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbf\u0cb8\u0cbf, \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb8\u0cb0\u0cbf\u0caf\u0cbe\u0ca6 \u0c95\u0cc2\u0cb2\u0cbf \u0cb8\u0cbf\u0c97\u0cac\u0cc7\u0c95\u0cc1 \u0c85\u0c82\u0ca4 \u0caa\u0ccd\u0cb0\u0ca4\u0cbf\u0cad\u0c9f\u0ca8\u0cc6\u0c97\u0cbf\u0cb3\u0cbf\u0ca6\u0cb5\u0cb0\u0cc1.", "\u0c8e\u0cb2\u0ccd\u0cb2\u0cb5\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1 \u0c8e\u0ca8\u0ccd\u0ca8\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cc7 \u0c85\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c85\u0cb6\u0ccb\u0c95\u0ccd\u200c, \u0c85\u0ca7\u0ccd\u0caf\u0c95\u0ccd\u0cb7\u0c97\u0cbe\u0ca6\u0cbf\u0caf\u0cbf\u0c82\u0ca6 \u0c95\u0cc6\u0cb3\u0cc6\u0c97\u0cc6 \u0c87\u0cb3\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0cae\u0cc0\u0cb8\u0cc6 \u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0cb9\u0c82\u0c97\u0cbe\u0cae\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0ca6\u0ccd\u0ca6\u0cc1, \u0cae\u0cc1\u0c82\u0ca6\u0cbf\u0ca8 \u0ca4\u0cbf\u0c82\u0c97\u0cb3\u0cc1 \u0c92\u0c95\u0ccd\u0c95\u0cc2\u0c9f\u0c95\u0ccd\u0c95\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0cb5\u0cc6. \u0c87\u0cb7\u0ccd\u0c9f\u0c95\u0ccd\u0c95\u0cc2 \u0cae\u0cc2\u0cb0\u0cc1 \u0ca6\u0cb6\u0c95\u0ca6 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0c82\u0c9f\u0cbf\u0ca8 \u0c97\u0c82\u0c9f\u0cc1 \u0cac\u0cbf\u0c9a\u0ccd\u0c9a\u0cbf\u0c9f\u0ccd\u0c9f\u0cc1 \u0c85\u0cb6\u0ccb\u0c95\u0ccd\u200c \u0c85\u0cb5\u0cb0\u0cc1 \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cc7\u0c95\u0cc6? \u0c88 \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c. \u0caf\u0cbe\u0c95\u0cc6, \u0c8f\u0ca8\u0cc1 \u0c87\u0ca4\u0ccd\u0caf\u0cbe\u0ca6\u0cbf \u0c95\u0cc1\u0cb0\u0cbf\u0ca4\u0cc1 \"\u0c89\u0ca6\u0caf\u0cb5\u0cbe\u0ca3\u0cbf'\u0caf \u0c9a\u0cbf\u0c9f\u0ccd\u200c\u0c9a\u0cbe\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "* \u0c92\u0c95\u0ccd\u0c95\u0cc2\u0c9f\u0ca6 \u0c85\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8\u0ca6\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cc7\u0c95\u0cc6?\u0c92\u0c95\u0ccd\u0c95\u0cc2\u0c9f\u0ca6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0ca6\u0cb2\u0cbe\u0c97\u0cbf\u0ca6\u0cc6. \u0cb8\u0cbf\u0cb8\u0cbf\u0c90 (\u0c95\u0cbe\u0c82\u0caa\u0cbf\u0c9f\u0cc7\u0cb7\u0ca8\u0ccd\u200c \u0c95\u0cae\u0cbf\u0cb7\u0ca8\u0ccd\u200c \u0c86\u0cab\u0ccd \u0c87\u0c82\u0ca1\u0cbf\u0caf\u0cbe)\u0ca8 \u0c95\u0cbe\u0ca8\u0cc2\u0ca8\u0cbf\u0c97\u0cc6 \u0c8e\u0ca6\u0cc1\u0cb0\u0cbe\u0c97\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0ca1\u0cc6\u0caf\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c9c\u0cbf\u0c8e\u0cb8\u0ccd\u200c\u0c9f\u0cbf \u0cac\u0c82\u0ca6 \u0cac\u0cb3\u0cbf\u0c95 \u0cb6\u0cc7. 100 \u0caa\u0cb0\u0ccd\u0cb8\u0cc6\u0c82\u0c9f\u0ccd\u200c \u0c9f\u0ccd\u0caf\u0cbe\u0c95\u0ccd\u0cb8\u0ccd\u200c \u0cab\u0ccd\u0cb0\u0cc0 \u0c87\u0cb2\u0ccd\u0cb2\u0ca6\u0c82\u0ca4\u0cbe\u0caf\u0cbf\u0ca4\u0cc1. \u0c87\u0cb2\u0ccd\u0cb2\u0cc7 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc1 \u0ca8\u0cbf\u0cb0\u0ccd\u0cac\u0c82\u0ca7 \u0cb9\u0cc7\u0cb0\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0cb9\u0cb2\u0cb5\u0cc1 \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0c88 \u0cb5\u0cbf\u0cb0\u0cc1\u0ca6\u0ccd\u0ca7 \u0caa\u0ccd\u0cb0\u0ca4\u0cbf\u0cad\u0c9f\u0ca8\u0cc6 \u0cae\u0cbe\u0ca1\u0cb2\u0cc1 \u0c86\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cae\u0ccd\u0cae\u0ca6\u0cc1 \u0caa\u0ccd\u0cb0\u0c9c\u0cbe\u0cb8\u0ca4\u0ccd\u0ca4\u0cbe\u0ca4\u0ccd\u0cae\u0c95 \u0cb9\u0ccb\u0cb0\u0cbe\u0c9f. \u0c85\u0ca6\u0cb0\u0cb2\u0ccd\u0cb2\u0cc2 \u0cb6\u0cbe\u0c82\u0ca4 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cc7 \u0cac\u0c97\u0cc6\u0cb9\u0cb0\u0cbf\u0cb8\u0cc1\u0ca4\u0ccd\u0ca4 \u0cac\u0c82\u0ca6\u0cb5\u0cb0\u0cc1. \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0ca8\u0cae\u0ccd\u0cae \u0ca8\u0cbe\u0caf\u0c95\u0ca4\u0ccd\u0cb5 \u0cb9\u0cb3\u0cc6\u0caf\u0ca6\u0cc6\u0ca8\u0cbf\u0cb8\u0cbf\u0ca4\u0cc1. \u0ca8\u0cc0\u0cb5\u0cbf\u0ca8\u0ccd\u0ca8\u0cc2 \u0cb9\u0cb3\u0cc7 \u0cb9\u0ccb\u0cb0\u0cbe\u0c9f\u0ca6 \u0cb9\u0cbe\u0ca6\u0cbf\u0caf\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc0\u0cb0\u0cbf \u0c8e\u0c82\u0ca6\u0cb0\u0cc1. \u0cb8\u0cb0\u0cbf, \u0ca8\u0cbe\u0cb5\u0cc1 \u0cb9\u0ccb\u0c97\u0ccd\u0ca4\u0cbf\u00e0\u0cb5\u0cbf, \u0ca8\u0cc0\u0cb5\u0cc7 \u0c92\u0c95\u0ccd\u0c95\u0cc2\u0c9f \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cb8\u0cb0\u0cbf\u0caa\u0ca1\u0cbf\u0cb8\u0cb0\u0ccd\u0cb0\u0caa\u0ccd\u0caa\u0cbe \u0c85\u0c82\u0ca4 \u0cb9\u0cca\u0cb0\u0cac\u0c82\u0ca6\u0cc6. \u0ca8\u0cbe\u0ca8\u0cc6\u0cc2\u0cac\u0ccd\u0cac\u0ca8\u0cc7 \u0c85\u0cb2\u0ccd\u0cb2, \u0cb0\u0cb5\u0cc0\u0c82\u0ca6\u0ccd\u0cb0\u0ca8\u0cbe\u0ca5\u0ccd\u200c \u0c95\u0cc2\u0ca1 \u0ca8\u0ca8\u0ccd\u0ca8\u0cca\u0c82\u0ca6\u0cbf\u0c97\u0cc6 \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cbf\u0cb7\u0ccd\u0c9f\u0cc7 \u0c95\u0cbe\u0cb0\u0ca3 \u0cb9\u0cca\u0cb0\u0ca4\u0cc1, \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2.", "* \u0c92\u0c95\u0ccd\u0c95\u0cc2\u0c9f\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cac\u0c97\u0ccd\u0c97\u0cc6 \u0c95\u0cc6\u0cb2\u0cb5\u0cc1 \u0c86\u0cb0\u0ccb\u0caa\u0c97\u0cb3\u0cbf\u0ca6\u0ccd\u0ca6\u0cb5\u0cc1, \u0c85\u0ca6\u0c95\u0ccd\u0c95\u0cc7\u0ca8\u0cbe\u0ca6\u0ccd\u0cb0\u0cc2 \u0cac\u0cc7\u0cb8\u0ca4\u0ccd\u0ca4\u0cc1 \u0cb9\u0cca\u0cb0\u0cac\u0cb0\u0cac\u0cc7\u0c95\u0cbe\u0caf\u0cbf\u0ca4\u0cc7?\u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc6, \u0c86\u0cb0\u0ccb\u0caa \u0cb8\u0cbe\u0cae\u0cbe\u0ca8\u0ccd\u0caf. \u0c85\u0ca6\u0c95\u0ccd\u0c95\u0cc6\u0cb2\u0ccd\u0cb2 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0ccd\u0cb2. \u0cae\u0cc2\u0cb0\u0cc1 \u0ca6\u0cb6\u0c95\u0c97\u0cb3 \u0c95\u0cbe\u0cb2 \u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0ccb\u0cb5\u0cbf\u0c97\u0cc6 \u0cb8\u0ccd\u0caa\u0c82\u0ca6\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c86 \u0c96\u0cc1\u0cb7\u0cbf \u0c87\u0ca6\u0cc6. \u0c85\u0ca6\u0cc7 \u0c96\u0cc1\u0cb7\u0cbf\u0caf\u0cb2\u0ccd\u0cb2\u0cc7 \u0ca8\u0cbe\u0ca8\u0cc1 \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cb7\u0ccd\u0c9f\u0cc7.", "* \u0c87\u0cb7\u0ccd\u0c9f\u0cc1 \u0cb5\u0cb0\u0ccd\u0cb7\u0c97\u0cb3\u0cc1 \u0c92\u0c95\u0ccd\u0c95\u0cc2\u0c9f\u0ca6 \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0ca6\u0ccd\u0ca6 \u0ca8\u0cbf\u0cae\u0ccd\u0cae \u0c95\u0cc6\u0cc2\u0ca1\u0cc1\u0c97\u0cc6 \u0c8f\u0ca8\u0cc1?\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c88 \u0cb0\u0cc0\u0ca4\u0cbf\u0caf \u0cb8\u0c82\u0c98\u0c9f\u0ca8\u0cc6\u0c97\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5 \u0c8e\u0cb2\u0ccd\u0cb2\u0cbe \u0cb5\u0cc3\u0ca4\u0ccd\u0ca4\u0cbf\u0caf\u0cb5\u0cb0\u0cbf\u0c97\u0cc6\u0cc2\u0c82\u0ca6\u0cc1 \u0cb5\u0cc7\u0ca6\u0cbf\u0c95\u0cc6 \u0cb0\u0cc2\u0caa\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6 \u0cac\u0c82\u0ca4\u0cc1. \u0c86 \u0caf\u0ccb\u0c9a\u0ca8\u0cc6\u0caf\u0cc7 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb8\u0c82\u0c98. \u0c86 \u0cae\u0cc2\u0cb2\u0c95 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb9\u0c95\u0ccd\u0c95\u0cc1\u0c97\u0cb3\u0cbf\u0c97\u0cc6 \u0ca8\u0cbe\u0ca8\u0cc1 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cc1\u0ca4\u0ccd\u0ca4 \u0cac\u0c82\u0ca6\u0cc6. \u0c95\u0cc6\u0cb2\u0cb5\u0cc1 \u0ca6\u0cb6\u0c95\u0c97\u0cb3 \u0cb9\u0cbf\u0c82\u0ca6\u0cc6 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb8\u0cb0\u0cbf\u0caf\u0cbe\u0ca6 \u0c95\u0cc2\u0cb2\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0c97 \u0cae\u0ca6\u0cb0\u0cbe\u0cb8\u0cbf\u0ca8\u0cb2\u0ccd\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0c95\u0cc6\u0cb2\u0cb8 \u0c95\u0ca1\u0cbf\u0cae\u0cc6 \u0c87\u0ca4\u0ccd\u0ca4\u0cc1. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb8\u0cb9\u0cbe\u0caf\u0ca7\u0ca8 \u0c95\u0cc6\u0cc2\u0ca1\u0cac\u0cc7\u0c95\u0cbe\u0ca6\u0cb0\u0cc6, \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c86\u0c97\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cb9\u0cbe\u0caf\u0ca7\u0ca8 \u0c95\u0cc6\u0cc2\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c95\u0cac\u0ccd\u0cac\u0ca8\u0ccd\u200c \u0caa\u0cbe\u0cb0\u0ccd\u0c95\u0ccd\u200c\u0ca8\u0cb2\u0ccd\u0cb2\u0cbf \u0c89\u0caa\u0cb9\u0cbe\u0cb8 \u0cb8\u0ca4\u0ccd\u0caf\u0cbe\u0c97\u0ccd\u0cb0\u0cb9 \u0cae\u0cbe\u0ca1\u0cbf\u0ca6\u0cc6\u0cb5\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0, \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c95\u0cb7\u0ccd\u0c9f \u0c95\u0c82\u0ca1\u0cc1 \u0cb8\u0cb0\u0ccd\u0c95\u0cbe\u0cb0 \u0ca8\u0cae\u0ccd\u0cae \u0cac\u0cc7\u0ca1\u0cbf\u0c95\u0cc6\u0c97\u0cc6 \u0c92\u0caa\u0ccd\u0caa\u0cbf\u0ca4\u0cc1. \u0c86\u0c97 \u0cb8\u0cb9\u0cbe\u0caf\u0ca7\u0ca8, \u0cb6\u0cc7. 100 \u0cb0\u0cb7\u0ccd\u0c9f\u0cc1 \u0c9f\u0ccd\u0caf\u0cbe\u0c95\u0ccd\u0cb8\u0ccd\u200c \u0cab\u0ccd\u0cb0\u0cc0 \u0c86\u0caf\u0ccd\u0ca4\u0cc1. \u0c86\u0c97 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0c90\u0ca6\u0cbe\u0cb0\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u0ca8\u0cae\u0ccd\u0cae \u0cb9\u0ccb\u0cb0\u0cbe\u0c9f \u0c9c\u0ccb\u0cb0\u0cbe\u0ca6\u0cbe\u0c97, \u0c8e\u0cb2\u0ccd\u0cb2\u0cb0\u0cc2 \u0c9c\u0ca4\u0cc6\u0caf\u0cbe\u0ca6\u0cb0\u0cc1. \u0cb6\u0c82\u0c95\u0cb0\u0ccd\u200c\u0ca8\u0cbe\u0c97\u0ccd\u200c \u0cb8\u0c82\u0c95\u0cc7\u0ca4\u0ccd\u200c \u0cb8\u0ccd\u0c9f\u0cc1\u0ca1\u0cbf\u0caf\u0ccb \u0cae\u0cbe\u0ca1\u0cbf \u0c87\u0cb2\u0ccd\u0cb2\u0cc7 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3 \u0c95\u0cc6\u0cb2\u0cb8 \u0c95\u0cbe\u0cb0\u0ccd\u0caf\u0c97\u0cb3\u0cc1 \u0ca8\u0ca1\u0cc6\u0ca6\u0cb5\u0cc1. \u0cb0\u0cbe\u0c9c\u0c95\u0cc1\u0cae\u0cbe\u0cb0\u0ccd\u200c \u0cac\u0c82\u0ca6\u0cb0\u0cc1. \u0cb8\u0cbe\u0ca5\u0ccd\u200c\u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe \u0ca4\u0caf\u0cbe\u0cb0\u0cbf \u0c87\u0cb2\u0ccd\u0cb2\u0cc7 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbe \u0cac\u0c82\u0ca4\u0cc1. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cac\u0cb2\u0cb5\u0cbe\u0c97\u0cbf \u0cac\u0cc7\u0cb0\u0cc2\u0cb0\u0cbf\u0ca4\u0cc1. \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc6\u0cc2\u0cac\u0ccd\u0cac\u0ca8\u0cc7 \u0cb9\u0ccb\u0cb0\u0cbe\u0ca1\u0cbf\u0cb2\u0ccd\u0cb2. \u0c87\u0ca1\u0cc0 \u0c95\u0cbe\u0cb0\u0ccd\u0cae\u0cbf\u0c95 \u0cb5\u0cb2\u0caf \u0c95\u0cc8 \u0c9c\u0ccb\u0ca1\u0cbf\u0cb8\u0cbf\u0ca4\u0cc1. \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb8\u0cb9\u0c95\u0cb0\u0cbf\u0cb8\u0cbf\u0ca4\u0cc1.", "* \u0ca8\u0cbf\u0cae\u0ccd\u0cae \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0c8f\u0ca8\u0cc6\u0cb2\u0ccd\u0cb2\u0cbe \u0c86\u0caf\u0ccd\u0ca4\u0cc1?\u0c92\u0c95\u0ccd\u0c95\u0cc2\u0c9f\u0ca6\u0ca1\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cae\u0cc2\u0cb0\u0cc1 \u0ca6\u0cbf\u0ca8\u0c95\u0ccd\u0c95\u0cca\u0cae\u0ccd\u0cae\u0cc6 \u0cb8\u0c82\u0cac\u0cb3 \u0c95\u0cc6\u0cc2\u0ca1\u0cac\u0cc7\u0c95\u0cc1 \u0c8e\u0c82\u0cac \u0ca8\u0cbf\u0caf\u0cae \u0cac\u0c82\u0ca4\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0ca6\u0cbf\u0ca8\u0c95\u0ccd\u0c95\u0cc2 \u0c95\u0cc6\u0cc2\u0ca1\u0cc1\u0cb5\u0c82\u0ca4\u0cbe\u0caf\u0ccd\u0ca4\u0cc1. \u0c92\u0c95\u0ccd\u0c95\u0cc2\u0c9f\u0ca6\u0cb5\u0cb0\u0cbf\u0c97\u0cc6 \u0cb8\u0cc6\u0c82\u0c9f\u0ccd\u0cb0\u0cb2\u0ccd\u200c \u0cb5\u0cc6\u0cb2\u0ccd\u200c\u0cab\u0cc7\u0cb0\u0ccd\u200c \u0cab\u200c\u0c82\u0ca1\u0ccd\u200c\u0ca8\u0cbf\u0c82\u0ca6 \u0c89\u0c9a\u0cbf\u0ca4 \u0c86\u0cb0\u0ccb\u0c97\u0ccd\u0caf \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c9c\u0cbe\u0cb0\u0cbf\u0caf\u0cbe\u0caf\u0cbf\u0ca4\u0cc1. \u0cb9\u0cc3\u0ca6\u0caf \u0cb8\u0c82\u0cac\u0c82\u0ca7 \u0c96\u0cbe\u0caf\u0cbf\u0cb2\u0cc6, \u0c95\u0cbf\u0ca1\u0ccd\u0ca8\u0cbf \u0c9a\u0cbf\u0c95\u0cbf\u0ca4\u0ccd\u0cb8\u0cc6\u0c97\u0cc6 2 \u0cb2\u0c95\u0ccd\u0cb7 \u0cb0\u0cc2\u0caa\u0cbe\u0caf\u0cbf\u0c97\u0cb3 \u0ca8\u0cc6\u0cb0\u0cb5\u0cc1 \u0cac\u0cb0\u0cc1\u0cb5\u0c82\u0ca4\u0cbe\u0caf\u0ccd\u0ca4\u0cc1. \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cae\u0c95\u0ccd\u0c95\u0cb3\u0cbf\u0c97\u0cc6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0c82\u0ca6 \u0cb6\u0cbf\u0c95\u0ccd\u0cb7\u0ca3 \u0cb8\u0cb2\u0cc1\u0cb5\u0cbe\u0c97\u0cbf \u0cb8\u0ccd\u0c95\u0cbe\u0cb2\u0cb0\u0ccd\u200c\u0cb6\u0cbf\u0caa\u0ccd\u200c \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cac\u0c82\u0ca4\u0cc1. \u0c87\u0cb5\u0cc1\u0c97\u0cb3\u0cc6\u0cc2\u0c82\u0ca6\u0cbf\u0c97\u0cc6 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0caa\u0cb0 \u0c87\u0ca8\u0ccd\u0ca8\u0cc1 \u0c85\u0ca8\u0cc7\u0c95 \u0caf\u0ccb\u0c9c\u0ca8\u0cc6\u0c97\u0cb3\u0cc1 \u0c9c\u0cbe\u0cb0\u0cbf\u0c97\u0cc6 \u0cac\u0c82\u0ca6\u0cb5\u0cc1.\u00a0", "* \u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cc2 \u0c95\u0cc8\u0c97\u0cc2\u0ca1\u0ca6 \u0c95\u0cc6\u0cb2\u0cb8 \u0caf\u0cbe\u0cb5\u0cc1\u0ca6\u0cc1?\u0ca8\u0cbe\u0ca8\u0cc1 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0caa\u0cb0 \u0c87\u0ca6\u0ccd\u0ca6\u0cb5\u0ca8\u0cc1. \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0ca8\u0cbf\u0cb5\u0cc7\u0cb6\u0ca8 \u0c95\u0cc6\u0cc2\u0ca1\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0ca6\u0cc6\u0cc2\u0ca1\u0ccd\u0ca1 \u0c95\u0ca8\u0cb8\u0cbe\u0c97\u0cbf\u0ca4\u0ccd\u0ca4\u0cc1. \u0c86 \u0c95\u0cc1\u0cb0\u0cbf\u0ca4\u0cc1 \u0cb0\u0cc2\u0caa\u0cc1\u0cb0\u0cc7\u0cb7\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb8\u0ccd\u0ca5\u0cbe\u0ca8\u0ca6\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cc6. \u0ca8\u0ca8\u0ccd\u0ca8 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0c85\u0ca6\u0cc6\u0cc2\u0c82\u0ca6\u0cc1 \u0c86\u0c97\u0cbf\u0cb2\u0ccd\u0cb2 \u0c85\u0ca8\u0ccd\u0ca8\u0ccb \u0c95\u0cc6\u0cc2\u0cb0\u0c97\u0cbf\u0ca6\u0cc6.\u00a0", "* \u0c95\u0cc6\u0cb2 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc7 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c92\u0c95\u0ccd\u0c95\u0cc2\u0c9f \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0c95\u0cc6?\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb5\u0cc7\u0ca4\u0ca8 \u0ca4\u0cbe\u0cb0\u0ca4\u0cae\u0ccd\u0caf \u0c87\u0ca4\u0ccd\u0ca4\u0cc1. \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c95\u0ccd\u0c95\u0cca\u0cae\u0ccd\u0cae\u0cc6 \u0cb5\u0cc7\u0ca4\u0ca8 \u0caa\u0cb0\u0cbf\u0cb7\u0ccd\u0c95\u0cb0\u0ca3\u0cc6 \u0cae\u0cbe\u0ca1\u0cac\u0cc7\u0c95\u0cc1. \u0c86\u0ca6\u0cb0\u0cc6, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c86 \u0cac\u0c97\u0ccd\u0c97\u0cc6 \u0c97\u0cae\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0cb8\u0ccd\u0caa\u0c82\u0ca6\u0cbf\u0cb8\u0cb2\u0cbf\u0cb2\u0ccd\u0cb2. \u0c92\u0c95\u0ccd\u0c95\u0cc2\u0c9f\u0ca6\u0cbf\u0c82\u0ca6 \u0ca6\u0ca8\u0cbf \u0c8e\u0ca4\u0ccd\u0ca4\u0cbf\u0ca6\u0cc6\u0cb5\u0cc1. \u0ca8\u0cae\u0ccd\u0cae \u0c92\u0c95\u0ccd\u0c95\u0cc2\u0c9f\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0c95\u0cc6\u0cb2 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c92\u0c95\u0ccd\u0c95\u0cc2\u0c9f \u0cb0\u0cc2\u0caa\u0cbf\u0cb8\u0cbf\u0ca6\u0cb0\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0cb8\u0cbe.\u0cb0\u0cbe.\u0c97\u0ccb\u0cb5\u0cbf\u0c82\u0ca6\u0cc1 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb5\u0cc7\u0ca4\u0ca8 \u0caa\u0cb0\u0cbf\u0cb7\u0ccd\u0c95\u0cb0\u0ca3\u0cc6\u0caf\u0cbe\u0caf\u0ccd\u0ca4\u0cc1. \u0ca8\u0cae\u0ccd\u0cae \u0cb9\u0c95\u0ccd\u0c95\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0c95\u0ccd\u0c95\u0cc6, \u0caa\u0cb0\u0ccd\u0caf\u0cbe\u0caf\u0cb5\u0cbe\u0c97\u0cbf \u0cb9\u0cca\u0cb8 \u0c92\u0c95\u0ccd\u0c95\u0cc2\u0c9f\u0cb5\u0cbe\u0caf\u0ccd\u0ca4\u0cc1. \u0c86\u0ca6\u0cb0\u0cc2, \u0ca8\u0cae\u0ccd\u0cae\u0cb5\u0cb0\u0cbf\u0c97\u0cc6 \u0c95\u0cc6\u0cb2\u0cb8 \u0c95\u0ca1\u0cbf\u0cae\u0cc6\u0caf\u0cbe\u0c97\u0cb2\u0cbf\u0cb2\u0ccd\u0cb2. \u0c95\u0cc2\u0cb2\u0cbf\u0c97\u0cc2 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cb2\u0cbf\u0cb2\u0ccd\u0cb2.", "* \u0caf\u0cbe\u0cb5\u0ca4\u0ccd\u0ca4\u0cbe\u0ca6\u0cb0\u0cc2 \u0c92\u0c95\u0ccd\u0c95\u0cc2\u0c9f \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb8\u0cbe\u0c95\u0cc6\u0ca8\u0cbf\u0cb8\u0cbf\u0ca6\u0ccd\u0ca6\u0cc1\u0c82\u0c9f\u0cbe?\u0cb9\u0cbe\u0c97\u0c82\u0ca4 \u0c8e\u0c82\u0ca6\u0cc2 \u0c85\u0ca8\u0cbf\u0cb8\u0cbf\u0cb2\u0ccd\u0cb2. \u0caf\u0cbe\u0cb0\u0cc2 \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0cb5\u0cbf\u0cb0\u0ccb\u0ca7 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0ca8\u0c82\u0c9c\u0cc1\u0c82\u0ca1\u0cb8\u0ccd\u0cb5\u0cbe\u0cae\u0cbf, \u0c9a\u0c82\u0caa\u0cbe, \u0caa\u0cbe\u0caa\u0cc1 \u0cae\u0cc1\u0c82\u0ca4\u0cbe\u0ca6\u0cb5\u0cb0 \u0c92\u0ca1\u0ca8\u0cbe\u0c9f\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0ca8\u0cc1. \u0c97\u0ccb\u0c95\u0cbe\u0c95\u0ccd\u200c\u0ca8\u0c82\u0ca4\u0cb9 \u0c9a\u0cb3\u0cb5\u0cb3\u0cbf \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb5\u0ca8\u0cc1. \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca8\u0ca8\u0c97\u0cc6, \u0c8e\u0cb7\u0ccd\u0c9f\u0cc7 \u0c95\u0cb7\u0ccd\u0c9f \u0c8e\u0ca6\u0cc1\u0cb0\u0cbe\u0ca6\u0cb0\u0cc2, \u0c92\u0c95\u0ccd\u0c95\u0cc2\u0c9f \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0ca8\u0ccd\u0ca8\u0cc1 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cbf \u0ca8\u0cbf\u0cad\u0cbe\u0caf\u0cbf\u0cb8\u0cc1\u0cb5 \u0c9b\u0cb2\u0cb5\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c8e\u0c82\u0ca6\u0cbf\u0c97\u0cc2 \u0cb8\u0cbe\u0c95\u0cc1 \u0c8e\u0ca8\u0cbf\u0cb8\u0cc1\u0cb5 \u0cb8\u0cae\u0caf \u0cac\u0cb0\u0cb2\u0cbf\u0cb2\u0ccd\u0cb2.", "* \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c95\u0cbe\u0cb2 \u0c87\u0cb0\u0cac\u0cc7\u0c95\u0cc6\u0ca8\u0cbf\u0cb8\u0cbf\u0ca4\u0ccd\u0ca4\u0cbe?\u0cb8\u0cbe\u0c95\u0cc1, 30 \u0cb5\u0cb0\u0ccd\u0cb7 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cbf \u0c92\u0c95\u0ccd\u0c95\u0cc2\u0c9f\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0ca4\u0cc3\u0caa\u0ccd\u0ca4\u0cbf \u0c87\u0ca6\u0cc6. \u0cb9\u0cb3\u0cc6\u0caf \u0ca8\u0cbe\u0caf\u0c95\u0ca4\u0ccd\u0cb5\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cb9\u0cca\u0cb8\u0ca4\u0cc1 \u0cac\u0cc7\u0c95\u0cc1 \u0c85\u0c82\u0ca4 \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0ca8\u0cbe\u0cb5\u0cc1 \u0cb6\u0cbe\u0c82\u0ca4\u0cbf\u0caf\u0cc1\u0ca4 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cb5\u0cb0\u0cc1, \u0ca8\u0cae\u0ccd\u0cae \u0cb6\u0cbe\u0c82\u0ca4\u0cbf\u0caf\u0cc1\u0ca4 \u0cb9\u0ccb\u0cb0\u0cbe\u0c9f \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0cac\u0cc7\u0c95\u0cbf\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0ca8\u0cbf\u0cae\u0ccd\u0cae\u0cb2\u0ccd\u0cb2\u0cc7 \u0caf\u0cbe\u0cb0\u0cbe\u0ca6\u0ccd\u0cb0\u0cc2 \u0cae\u0cc1\u0c82\u0ca6\u0cc6 \u0cac\u0ca8\u0ccd\u0ca8\u0cbf \u0c85\u0c82\u0ca4 \u0cb9\u0cc7\u0cb3\u0cbf \u0cb9\u0cca\u0cb0\u0cac\u0c82\u0ca6\u0cc6. \u0cac\u0ca6\u0cb2\u0cbe\u0cb5\u0ca3\u0cc6 \u0c9c\u0c97\u0ca6 \u0ca8\u0cbf\u0caf\u0cae. \u0cac\u0ca6\u0cb2\u0cbe\u0cb5\u0ca3\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc1. \u0c85\u0ca6\u0cc0\u0c97 \u0ca8\u0ca1\u0cc6\u0ca6\u0cbf\u0ca6\u0cc6\u0caf\u0cb7\u0ccd\u0c9f\u0cc7.", "* \u0ca8\u0cbf\u0cae\u0ccd\u0cae \u0c92\u0c95\u0ccd\u0c95\u0cc2\u0c9f\u0ca6\u0cb5\u0cb0\u0cbf\u0c97\u0cc6 \u0ca8\u0cc0\u0cb5\u0cc1 \u0cb9\u0cc7\u0cb3\u0cc1\u0cb5 \u0cae\u0cbe\u0ca4\u0cc1?\u0c92\u0c97\u0ccd\u0c97\u0c9f\u0ccd\u0c9f\u0cbf\u0ca8\u0cbf\u0c82\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cbf. \u0cb9\u0ccb\u0cb0\u0cbe\u0c9f \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cbf, \u0c95\u0cbe\u0cb0\u0ccd\u0cae\u0cbf\u0c95\u0cb0 \u0caf\u0ccb\u0c97\u0c95\u0ccd\u0cb7\u0cc7\u0cae\u0c95\u0ccd\u0c95\u0cc6 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c95\u0cc6\u0cc2\u0ca1\u0cbf. \u0cb9\u0c95\u0ccd\u0c95\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0ca1\u0cbf.", "* \u0cb9\u0cbe\u0c97\u0cbe\u0ca6\u0cb0\u0cc6, \u0cae\u0cc1\u0c82\u0ca6\u0cbe?\u0ca8\u0cbe\u0ca8\u0cc1 \u0c95\u0cb2\u0cbe\u0cb5\u0cbf\u0ca6, \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cc1\u0cb5 \u0c86\u0cb8\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cca\u0c82\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0caf\u0ccb\u0c9a\u0ca8\u0cc6 \u0c87\u0ca6\u0cc6. \u0c86 \u0caa\u0ccd\u0cb0\u0caf\u0ca4\u0ccd\u0ca8 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97\u0cb7\u0ccd\u0c9f\u0cc7 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0c95\u0cc6\u0cb2\u0cb8\u0c97\u0cb3\u0cc1 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb5\u0cc6."], "title": "\u0c95\u0cc6\u0cb2\u0cb5\u0cb0\u0cbf\u0c97\u0cc6 \u0ca8\u0cae\u0ccd\u0cae \u0ca8\u0cbe\u0caf\u0c95\u0ca4\u0ccd\u0cb5 \u0cb9\u0cb3\u0cc6\u0caf\u0ca6\u0cc6\u0ca8\u0cbf\u0cb8\u0cbf\u0ca4\u0cc1"},
{"url": "https://www.udayavani.com/kannada/news/interviews/205140/i-m-not-a-star-common-women-s", "content": ["\u0cae\u0cb0\u0cbe\u0ca0\u0cbf\u0caf \"\u0cb8\u0cc8\u0cb0\u0cbe\u0ca4\u0ccd\u200c' \u0c8e\u0c82\u0cac \u0caa\u0ccd\u0cb0\u0cc7\u0cae \u0ca6\u0cc3\u0cb6\u0ccd\u0caf\u0c95\u0cbe\u0cb5\u0ccd\u0caf. \u0cb0\u0cbe\u0ca4\u0ccd\u0cb0\u0ccb\u0cb0\u0cbe\u0ca4\u0ccd\u0cb0\u0cbf\u0c85\u0ca6\u0cc3\u0cb7\u0ccd\u0c9f\u0ca6 \u0cb9\u0cc1\u0ca1\u0cc1\u0c97\u0cbf \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c88\u0c97 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc2 \u0c95\u0cbe\u0cb2\u0cbf\u0c9f\u0ccd\u0c9f\u0cber\u0c97\u0cbf\u0ca6\u0cc6. \u0cae\u0cb0\u0cbe\u0ca0\u0cbf\u0caf \"\u0cb8\u0cc8\u0cb0\u0cbe\u0ca4\u0ccd\u200c' \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb0\u0cbf\u0cae\u0cc7\u0c95\u0ccd\u200c\u0c86\u0c97\u0cbf\u0ca6\u0cc6. \u0c8e\u0cb8\u0ccd\u200c.\u0ca8\u0cbe\u0cb0\u0cbe\u0caf\u0ca3\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0cb0\u0cbf\u0c82\u0c95\u0cc1\u0cb0\u0cbe\u0c9c\u0c97\u0cc1\u0cb0\u0cc1 \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c92\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0caf\u0cb6\u0cb8\u0ccd\u0cb8\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f \"\u0cb8\u0cc8\u0cb0\u0cbe\u0ca4\u0ccd\u200c', \u0caa\u0ccd\u0cb0\u0cc7\u0cae\u0cbf\u0c97\u0cb3\u0ca8\u0ccd\u0ca8\u0cc2 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cae\u0ca8\u0c95\u0cb2\u0c95\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2. \u0c86 \u0ca8\u0cbe\u0caf\u0c95\u0cbf \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c88\u0c97\u0cb7\u0ccd\u0c9f\u0cc7 \u0c8e\u0cb8\u0ccd\u0cb8\u0cc6\u0cb8\u0ccd\u0cb8\u0cc6\u0cb2\u0ccd\u0cb8\u0cbf \u0caa\u0cb0\u0cc0\u0c95\u0ccd\u0cb7\u0cc6 \u0cac\u0cb0\u0cc6\u0ca6\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cbf\u0cb0\u0cc1\u0cb5 \u0c85\u0cb5\u0cb0\u0cc1 \"\u0c89\u0ca6\u0caf\u0cb5\u0cbe\u0ca3\u0cbf' \u0ca8\u0ca1\u0cc6\u0cb8\u0cbf\u0ca6 \u0cb5\u0cbf\u0cb6\u0cc7\u0cb7 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "* \u0ca8\u0cc0\u0cb5\u0cc1 \"\u0cb8\u0cc8\u0cb0\u0cbe\u0ca4\u0ccd\u200c'\u0c97\u0cc6 \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?\u0ca8\u0cae\u0ccd\u0cae\u0ca6\u0cc1 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0 \u0cac\u0cb3\u0cbf\u0caf \u0cb8\u0ccb\u0cb2\u0cbe\u0caa\u0cc1\u0cb0 \u0cb8\u0cae\u0cc0\u0caa\u0ca6 \u0c85\u0c95\u0cb2\u0cc1\u0c9c\u0ccd\u200c \u0c8e\u0c82\u0cac \u0c95\u0cc1\u0c97\u0ccd\u0cb0\u0cbe\u0cae.\u0c85\u0cb2\u0ccd\u0cb2\u0cbf\u0c97\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0ca4\u0c82\u0ca1 \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6\u0c82\u0ca6\u0cc7 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0ca8\u0ca8\u0c97\u0cc2 \u0c85\u0ca6\u0cc6\u0cc2\u0c82\u0ca6\u0cc1 \u0cb0\u0cc0\u0ca4\u0cbf\u0caf \u0cb9\u0cca\u0cb8 \u0c85\u0ca8\u0cc1\u0cad\u0cb5. \u0ca8\u0cbe\u0ca8\u0cc2 \u0c85\u0cb2\u0ccd\u0cb2\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c95\u0cb0\u0cc6\u0ca6\u0cc1, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cc0\u0caf\u0cbe \u0c85\u0c82\u0ca4 \u0c95\u0cc7\u0cb3\u0cbf\u0ca6\u0ccd\u0cb0\u0cc1. \u0c86\u0c97 \u0ca8\u0cbe\u0ca8\u0cc1 \u0c8e\u0c82\u0c9f\u0ca8\u0cc6 \u0ca4\u0cb0\u0c97\u0ca4\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86 \u0cb5\u0caf\u0cb8\u0ccd\u0cb8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0ccd\u0cb0\u0cc6 \u0caf\u0cbe\u0cb0\u0cbf\u0c97\u0cc6 \u0c95\u0ccd\u0cb0\u0cc7\u0c9c\u0ccd\u200c \u0c87\u0cb0\u0cb2\u0ccd\u0cb2 \u0cb9\u0cc7\u0cb3\u0cbf. \u0c85\u0ca6\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cc2 \u0c87\u0ca4\u0ccd\u0ca4\u0cc1. \u0c92\u0c82\u0ca6\u0cc1 \u0cb0\u0cc0\u0ca4\u0cbf \u0cae\u0c9c \u0c85\u0ca8\u0cbf\u0cb8\u0ccd\u0ca4\u0cc1. \u0ca4\u0cb2\u0cc6 \u0c85\u0cb2\u0ccd\u0cb2\u0cbe\u0ca1\u0cbf\u0cb8\u0cbf\u0ca6\u0cc6.", "\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb9\u0ca6\u0cbf\u0ca8\u0cc6\u0c82\u0c9f\u0cc1, 21 \u0cb5\u0caf\u0cb8\u0ccd\u0cb8\u0cbf\u0ca8 \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cc1 \u0ca8\u0cbe\u0caf\u0c95\u0cbf\u0caf\u0cb0\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0c86\u0c97 \u0c95\u0cc7\u0cb5\u0cb2 12 \u0cb5\u0caf\u0cb8\u0ccd\u0cb8\u0cbf\u0cb0\u0cac\u0cb9\u0cc1\u0ca6\u0cc1. \u0ca8\u0cbe\u0ca8\u0cc1 \u0caf\u0cbe\u0cb5 \u0ca8\u0c9f\u0ca8\u0cc6 \u0ca4\u0cb0\u0cac\u0cc7\u0ca4\u0cbf \u0c95\u0cb2\u0cbf\u0ca4\u0cbf\u0cb2\u0ccd\u0cb2. \u0cb6\u0cbe\u0cb2\u0cc6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6 \u0c85\u0cb7\u0ccd\u0c9f\u0cc7. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0c86\u0c97 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1, \u0cae\u0ca4\u0ccd\u0ca4\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0c82\u0ca4 \u0cb9\u0cca\u0cb0\u0c9f\u0cc1 \u0cb9\u0ccb\u0ca6\u0cb0\u0cc1.\u0c85\u0ca6\u0cbe\u0ca6 \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0c85\u0cb5\u0cb0 \u0cb8\u0cc1\u0ca6\u0ccd\u0ca6\u0cbf\u0caf\u0cc7 \u0c87\u0cb0\u0cb2\u0cbf\u0cb2\u0ccd\u0cb2. \u0c86\u0cae\u0cc7\u0cb2\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \"\u0cb8\u0cc8\u0cb0\u0cbe\u0ca4\u0ccd\u200c' \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cb0\u0cc1.", "\u0c86\u0c97 \u0ca8\u0cbe\u0ca8\u0cc1 \u0cb8\u0ca3\u0ccd\u0ca3\u0c97\u0cbf\u0ca6\u0ccd\u0ca6\u0cc6. \u0cb8\u0ccd\u0cb5\u0cb2\u0ccd\u0caa \u0ca6\u0caa\u0ccd\u0caa \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cb7\u0ccd\u0c9f\u0cc7. \u0ca8\u0cbe\u0ca8\u0cc1 \u0c85\u0cb5\u0cb0 \u0cae\u0cbe\u0ca4\u0cc1 \u0c95\u0cc7\u0cb3\u0cbf, \u0c86\u0caf\u0ccd\u0ca4\u0cc1 \u0c85\u0c82\u0ca4 \u0ca6\u0caa\u0ccd\u0caa \u0c86\u0c97\u0ccb\u0c95\u0cc6 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cc6. \u0ca6\u0caa\u0ccd\u0caa\u0cbe\u0ca8\u0cc2 \u0c86\u0ca6\u0cc6. \u0c86 \u0cac\u0cb3\u0cbf\u0c95 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0cc7\u0c95\u0cbe\u0ca6 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc6. \u0ca8\u0ca8\u0c97\u0cc6 \u0cb5\u0cb0\u0ccd\u0c95\u0ccd\u200c \u0cb6\u0cbe\u0caa\u0ccd\u200c \u0ca8\u0ca1\u0cc6\u0caf\u0cbf\u0ca4\u0cc1. \u0c85\u0cb2\u0ccd\u0cb2\u0cc7 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cb2\u0cbf\u0ca4\u0cc6. \"\u0cb8\u0cc8\u0cb0\u0cbe\u0ca4\u0ccd\u200c' \u0cb8\u0cbf\u0ca8\u0cbf\u0cae\u0cbe \u0cb6\u0cc1\u0cb0\u0cc1\u0cb5\u0cbe\u0c97\u0cbf, \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf, \u0c85\u0ca6\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cc2 \u0c86\u0c97\u0cbf, \u0c88\u0c97 \u0c85\u0ca6\u0cc7 \u0cb8\u0cbf\u0ca8\u0cbf\u0cae\u0cbe \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cc7 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c96\u0cc1\u0cb7\u0cbf\u0caf\u0cc2 \u0c87\u0ca6\u0cc6.", "* \"\u0cb8\u0cc8\u0cb0\u0cbe\u0ca4\u0ccd\u200c' \u0cac\u0cb3\u0cbf\u0c95 \u0caf\u0cbe\u0cb5\u0cc1\u0ca6\u0cc7 \u0cb8\u0cbf\u0ca8\u0ccd\u0cae\u0cbe \u0cae\u0cbe\u0ca1\u0cb2\u0cbf\u0cb2\u0ccd\u0cb2 \u0caf\u0cbe\u0c95\u0cc6?\u0c86 \u0c9a\u0cbf\u0ca4\u0ccd\u0cb0 \u0cb8\u0c95\u0ccd\u0cb8\u0cb8\u0ccd\u200c\u0c86\u0ca6 \u0cac\u0cb3\u0cbf\u0c95 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca5\u0cc6\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ca3, \u0ca8\u0ca8\u0c97\u0cc6 \u0cb6\u0cbf\u0c95\u0ccd\u0cb7\u0ca3 \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c8e\u0cb2\u0ccd\u0cb2\u0cbf, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc6 \u0ca8\u0ca8\u0ccd\u0ca8 \u0cad\u0cb5\u0cbf\u0cb7\u0ccd\u0caf \u0cb9\u0cbe\u0cb3\u0cbe\u0c97\u0cc1\u0ca4\u0ccd\u0ca4\u0ccb \u0c85\u0c82\u0ca4 \u0c85\u0caa\u0ccd\u0caa-\u0c85\u0cae\u0ccd\u0cae \u0ca8\u0ca8\u0c97\u0cc6 \u0c93\u0ca6\u0cbf\u0ca8 \u0c95\u0ca1\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1. \"\u0cb8\u0cc8\u0cb0\u0cbe\u0ca4\u0ccd\u200c' \u0cb0\u0cbf\u0cae\u0cc7\u0c95\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0ccd\u0ca4\u0cc1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2 \u0ca8\u0ca8\u0c97\u0cc7 \u0c85\u0cb5\u0c95\u0cbe\u0cb6 \u0cb9\u0cc1\u0ca1\u0cc1\u0c95\u0cbf \u0cac\u0c82\u0ca4\u0cc1. \u0c86\u0c97 \u0ca8\u0ca8\u0c97\u0cc6 \u0cae\u0cbe\u0ca1\u0cac\u0cc7\u0c95\u0ccb \u0cac\u0cbf\u0ca1\u0cac\u0cc7\u0c95\u0ccb \u0c8e\u0c82\u0cac \u0c97\u0cc6\u0cc2\u0c82\u0ca6\u0cb2\u0cb5\u0cbf\u0ca4\u0ccd\u0ca4\u0cc1. \u0c95\u0cbe\u0cb0\u0ca3, \u0ca8\u0ca8\u0c97\u0cc6 \u0cae\u0cb0\u0cbe\u0ca0\u0cbf, \u0cb9\u0cbf\u0c82\u0ca6\u0cbf \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc6 \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa \u0cb9\u0cbf\u0c82\u0ca6\u0cc7\u0c9f\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0cac\u0cc7\u0cb0\u0cc6 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cb0\u0cc2 \u0cae\u0cbe\u0ca1\u0ca6\u0cbf\u0ca6\u0ccd\u0ca6\u0ca6\u0ccd\u0ca6\u0c95\u0ccd\u0c95\u0cc6 \u0cad\u0cbe\u0cb7\u0cc6\u0caf \u0c85\u0ca1\u0ccd\u0ca1\u0cbf \u0c95\u0cbe\u0cb0\u0ca3.", "* \u0c87\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0cad\u0cbe\u0cb7\u0cc6\u0caf \u0ca4\u0cc6\u0cc2\u0ca1\u0c95\u0cbe\u0c97\u0cb2\u0cbf\u0cb2\u0ccd\u0cb2\u0cb5\u0cc7?\u0c87\u0cb2\u0ccd\u0cb2 ,\u0c85\u0c82\u0ca4\u0cb9 \u0caf\u0cbe\u0cb5\u0cc1\u0ca6\u0cc7 \u0cb8\u0cae\u0cb8\u0ccd\u0caf\u0cc6 \u0c86\u0c97\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c85\u0ca6\u0cb7\u0ccd\u0c9f\u0cb5\u0c82\u0ca4\u0cc6. \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c \u0c85\u0cb5\u0cb0\u0c82\u0ca4\u0cb9 \u0ca6\u0cc6\u0cc2\u0ca1\u0ccd\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cb5\u0cc7\u0ca6\u0cbf\u0c95\u0cc6\u0caf\u0cc2 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c87\u0ca6\u0cc1 \u0ca8\u0ca8\u0ccd\u0ca8 \u0c95\u0ca8\u0ccd\u0ca8\u0ca1\u0ca6 \u0cae\u0cca\u0ca6\u0cb2 \u0cb9\u0cbe\u0c97\u0cc2 \u0c95\u0cc6\u0cb0\u0cbf\u0caf\u0cb0\u0ccd\u200c\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe. \u0c95\u0ca8\u0ccd\u0ca8\u0ca1 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0c9f\u0cab\u0ccd \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2, \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c \u0ca7\u0cc8\u0cb0\u0ccd\u0caf\u0ca4\u0cc1\u0c82\u0cac\u0cbf, \u0ca8\u0ca8\u0ccd\u0ca8\u0cbf\u0c82\u0ca6 \u0c95\u0cc6\u0cb2\u0cb8 \u0ca4\u0cc6\u0c97\u0cc6\u0cb8\u0cbf\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf \u0cad\u0cb7\u0cc6\u0caf \u0ca4\u0cc6\u0cc2\u0ca1\u0c95\u0cbe\u0c97\u0cb2\u0cbf\u0cb2\u0ccd\u0cb2.\u00a0", "*\u00a0\"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c95\u0cc2\u0ca1 \"\u0cb8\u0cc8\u0cb0\u0cbe\u0ca4\u0ccd\u200c' \u0cb0\u0cc0\u0cae\u0cc7\u0c95\u0ccd\u200c. \u0cab\u0cc0\u0cb2\u0ccd\u200c \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u00a0\u00a0 \u00a0\u0c87\u0cb2\u0ccd\u0cb2\u0cbf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0c8e\u0cb0\u0ca1\u0cc2 \u0c92\u0c82\u0ca6\u0cc7 \u0cb9\u0cbe\u0c97\u0cbe\u0c97\u0cbf \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0c82\u0ca4\u0cc2 \u0ca8\u0cbf\u0c9c. \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0ca8\u0ca8\u0c97\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cae\u0c9c\u0cb2\u0cbf\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cc1\u0ca4\u0ccd\u0ca4\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1. \u0c92\u0cb3\u0ccd\u0cb3\u0cc7 \u0cac\u0ccd\u0caf\u0cbe\u0ca8\u0cb0\u0ccd\u200c, \u0c85\u0ca8\u0cc1\u0cad\u0cb5\u0cbf \u0ca4\u0c82\u0ca1\u0ca6 \u0c9c\u0ca4\u0cc6 \u0ca8\u0cbe\u0ca8\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7 \u0cae\u0cb0\u0cc6\u0caf\u0ca6 \u0c85\u0ca8\u0cc1\u0cad\u0cb5.", "*\u00a0\u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2 \u0c85\u0c82\u0ca4\u0cc0\u0cb0\u0cbe, \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0c95\u0cc6 \u0c95\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb2\u0cb5\u0cc7?\u00a0\u00a0 \u00a0\u0c87\u0ca6\u0cc1 \u0cb0\u0cbf\u0cae\u0cc7\u0c95\u0ccd\u200c \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c95\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb2. \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc2, \u0cad\u0cbe\u0cb5\u0ca8\u0cc6\u0c97\u0cb3\u0cc1 \u0c85\u0cb0\u0ccd\u0ca5\u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u0cae\u0cb0\u0cbe\u0ca0\u0cbf\u0caf\u0cb2\u0ccd\u0cb2\u0cc7 \u0ca1\u0cc8\u0cb2\u0cbe\u0c97\u0ccd\u200c \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0c85\u0ca6\u0cc1 \u0c95\u0cb7\u0ccd\u0c9f \u0c85\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0cac\u0cb0\u0ca6\u0cbf\u0ca6\u0ccd\u0ca6\u0cb0\u0cc2, \u0cad\u0cbe\u0cb7\u0cc6 \u0cb8\u0cca\u0c97\u0cb8\u0cbe\u0c97\u0cbf\u0ca6\u0cc6 \u0c85\u0c82\u0ca4\u0cc6\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2.", "*\u00a0\u0cae\u0cb0\u0cbe\u0ca0\u0cbf \"\u0cb8\u0cc8\u0cb0\u0cbe\u0ca4\u0ccd\u200c'\u0c97\u0cc2 \u0c95\u0ca8\u0ccd\u0ca8\u0ca1\u0ca6 \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6'\u0c97\u0cc2 \u0ca8\u0cc0\u0cb5\u0cc1 \u0c95\u0c82\u0ca1 \u0cb5\u0ccd\u0caf\u0ca4\u0ccd\u0caf\u0cbe\u0cb8?\u0ca8\u0ca8\u0c97\u0cc6 \u0c8e\u0cb0\u0ca1\u0cb0\u0cb2\u0ccd\u0cb2\u0cc2 \u0caf\u0cbe\u0cb5\u0cc1\u0ca6\u0cc7 \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c95\u0cbe\u0ca3\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb2\u0ccd\u0cb2\u0cbf\u0c97\u0cbf\u0c82\u0ca4 \u0c87\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95 \u0cab\u0cc0\u0cb2\u0cbf\u0c82\u0c97\u0ccd\u0cb8\u0ccd\u200c \u0cac\u0cc7\u0cb0\u0cc6. \u0c87\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0cb9\u0cca\u0cb8\u0ca4\u0ca8 \u0cae\u0ca4\u0ccd\u0ca4\u0cc1 \u0cb0\u0cbf\u0c9a\u0ccd\u200c \u0c86\u0c97\u0cbf \u0c95\u0cbe\u0ca3\u0ca4\u0ccd\u0ca4\u0cc6.", "* \u0c88\u0c97\u0cb7\u0ccd\u0c9f\u0cc7 \u0c8e\u0cb8\u0ccd\u0cb8\u0cc6\u0cb8\u0ccd\u0cb8\u0cc6\u0cb2\u0ccd\u0cb8\u0cbf \u0caa\u0cb0\u0cc0\u0c95\u0ccd\u0cb7\u0cc6 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc0\u0cb0\u0cbf, \u0cae\u0cc1\u0c82\u0ca6\u0cc6 \u0ca8\u0cbf\u0cae\u0ccd\u0cae \u0ca6\u0cbe\u0cb0\u0cbf \u0c93\u0ca6\u0cbf\u0ca8 \u0c95\u0ca1\u0cc6\u0c97\u0cbe, \u0cb8\u0cbf\u0ca8\u0cbf\u0cae\u0cbe \u0c95\u0ca1\u0cc6\u0c97\u0cbe?\u0c87\u0ca6\u0cc1 \u0c95\u0cb7\u0ccd\u0c9f\u0ca6 \u0caa\u0ccd\u0cb0\u0cb6\u0ccd\u0ca8\u0cc6. \u0ca8\u0ca8\u0c97\u0cc6 \u0c8e\u0cb0\u0ca1\u0cc2 \u0c87\u0cb7\u0ccd\u0c9f. \u0c8e\u0cb0\u0ca1\u0ca8\u0ccd\u0ca8\u0cc2 \u0cac\u0ccd\u0caf\u0cbe\u0cb2\u0cc6\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0ca8\u0ca8\u0c97\u0cc6 \u0cae\u0cca\u0ca6\u0cb2\u0cc1 \u0c93\u0ca6\u0cc1 \u0cae\u0cc1\u0c96\u0ccd\u0caf.\u0c86\u0ca6\u0cb0\u0cc6, \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0caf\u0cbe\u0cb0\u0cc2 \u0c85\u0c82\u0ca4\u0cbe\u0ca8\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ca6 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cc6\u0ca1\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca7\u0ccd\u0caf\u0cae\u0c95\u0ccd\u0c95\u0cc6 \u0caa\u0cb5\u0cb0\u0ccd\u200c\u0c87\u0ca6\u0cc6. \u0c85\u0ca6\u0ca8\u0ccd\u0ca8\u0cc2 \u0cac\u0cbf\u0ca1\u0cb2\u0ccd\u0cb2.", "* \"\u0cb8\u0cc8\u0cb0\u0cbe\u0ca4\u0ccd\u200c' \u0ca8\u0c82\u0ca4\u0cb0 \u0cac\u0c82\u0ca6 \u0c95\u0ca5\u0cc6\u0c97\u0cb3\u0cc6\u0cb7\u0ccd\u0c9f\u0cc1?\u0cb2\u0cc6\u0c95\u0ccd\u0c95 \u0c87\u0c9f\u0ccd\u0c9f\u0cbf\u0cb2\u0ccd\u0cb2. \u0c86 \u0c9a\u0cbf\u0ca4\u0ccd\u0cb0\u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf \u0cae\u0cc6\u0cb2\u0ccd\u0cb2\u0ca8\u0cc6 \u0cb8\u0c95\u0ccd\u0cb8\u0cb8\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7 \u0ca4\u0ca1, \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c95\u0ca5\u0cc6 \u0cb9\u0cc7\u0cb3\u0ccd\u0cb3\u0ccb\u0c95\u0cc6 \u0cac\u0c82\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0caf\u0cbe\u0cb5\u0cc1\u0ca6\u0cc2 \u0caa\u0cb8\u0c82\u0ca6\u0cbe\u0c97\u0cbf\u0ca6\u0cc6 \u0c85\u0c82\u0ca4\u0ca8\u0cbf\u0cb8\u0cb2\u0cbf\u0cb2\u0ccd\u0cb2.", "*\u00a0\"\u0cb8\u0cc8\u0cb0\u0cbe\u0ca4\u0ccd\u200c' \u0cac\u0cb3\u0cbf\u0c95 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cbf\u0caf\u0cbe\u0ca6 \u0cab\u0cc0\u0cb2\u0ccd\u200c \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0c85\u0c82\u0ca4\u0cb9 \u0caf\u0cbe\u0cb5\u0cc1\u0ca6\u0cc7 \u0c85\u0cae\u0cb2\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c85\u0cb2\u0ccd\u0cb2. \u0c95\u0cbe\u0cae\u0ca8\u0ccd\u200c \u0cb5\u0cc1\u0cae\u0cc6\u0ca8\u0ccd\u200c \u0c85\u0cb7\u0ccd\u0c9f\u0cc7. \u0cb8\u0cc8\u0cb0\u0cbe\u0ca4\u0ccd\u200c \u0cac\u0c82\u0ca6\u0cbe\u0c97, \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0ccd\u0ca6\u0cbf \u0c86\u0ca6\u0cc6. \u0c8e\u0cb2\u0ccd\u0cb2\u0cc6\u0ca1\u0cc6 \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c85\u0c82\u0ca4 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0cb0\u0cc1.\u0cb0\u0cbe\u0ca4\u0ccd\u0cb0\u0ccb\u0cb0\u0cbe\u0ca4\u0ccd\u0cb0\u0cbf \u0ca8\u0ca8\u0ccd\u0ca8 \u0cad\u0cb5\u0cbf\u0cb7\u0ccd\u0caf\u0cb5\u0cc7 \u0cac\u0ca6\u0cb2\u0cbe\u0c97\u0cbf \u0cb9\u0ccb\u0caf\u0ccd\u0ca4\u0cc1. \u0c88\u0c97\u0cb2\u0cc2 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb0\u0cbf\u0c82\u0c95\u0cc1 \u0cac\u0ca6\u0cb2\u0cbe\u0c97\u0cbf, \"\u0cb8\u0cc8\u0cb0\u0cbe\u0ca4\u0ccd\u200c' \u0caa\u0cbe\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cc1 \u0c85\u0c9a\u0ccd\u0c9a\u0cbf \u0c85\u0c82\u0ca4\u0cbe\u0ca8\u0cc7 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6.", "* \"\u0cae\u0ca8\u0cc1\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cc0\u0cb5\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?\u00a0\u00a0 \u00a0\u0cb9\u0ccc\u0ca6\u0cc1, \u0c86 \u0c95\u0ccd\u0cb0\u0cc6\u0ca1\u0cbf\u0c9f\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0cb9\u0ccb\u0c97\u0cac\u0cc7\u0c95\u0cc1. \u0ca8\u0ca8\u0c97\u0cc6 \u0c86\u0c97\u0cb2\u0ccd\u0cb2 \u0c85\u0c82\u0ca6\u0cb0\u0cc2, \u0c9a\u0cbe\u0cb2\u0cc6\u0c82\u0c9c\u0ccd\u200c \u0cae\u0cbe\u0ca1\u0cbf\u0cb8\u0cbf, \u0ca8\u0ca8\u0ccd\u0ca8\u0cbf\u0c82\u0ca6\u0cb2\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1. \u0ca4\u0cc1\u0c82\u0cac\u0cbe \u0cb8\u0cae\u0caf \u0cb9\u0cbf\u0ca1\u0cbf\u0caf\u0cbf\u0ca4\u0cc1. \u0cad\u0caf\u0cb5\u0cbf\u0ca4\u0ccd\u0ca4\u0cbe\u0ca6\u0cb0\u0cc2, \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cbe\u0cb0\u0ccd\u200c \u0ca7\u0cc8\u0cb0\u0ccd\u0caf \u0ca4\u0cc1\u0c82\u0cac\u0cbf \u0c95\u0cc6\u0cb2\u0cb8 \u0ca4\u0cc6\u0c97\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0cb0\u0cbf\u0cb9\u0cb0\u0ccd\u0cb8\u0cb2\u0ccd\u200c \u0cae\u0cbe\u0ca1\u0cbf\u0caf\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1\u0c82\u0c9f\u0cc1.", "*\u00a0\"\u0cb8\u0cc8\u0cb0\u0cbe\u0ca4\u0ccd\u200c'\u0ca8\u0cb2\u0ccd\u0cb2\u0cbf \u0cb8\u0ccd\u0cb2\u0cbf\u0cae\u0ccd\u200c \u0c86\u0c97\u0cbf\u0ca6\u0ccd\u0ca6\u0cb5\u0cb0\u0cc1 \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6'\u0caf\u0cb2\u0ccd\u0cb2\u0cc7\u0c95\u0cc6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0ca6\u0caa\u0ccd\u0caa?\u0cb9\u0ccc\u0ca6\u0cc1, \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cb0\u0cc2 \u0c87\u0ca6\u0cc7 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6.\u0c86\u0ca6\u0cb0\u0cc6, \u0c85\u0ca6\u0cc6\u0cc2\u0c82\u0ca6\u0cc1 \u0ca8\u0cc8\u0c9c\u0ca4\u0cc6\u0caf \u0caa\u0cbe\u0ca4\u0ccd\u0cb0\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6, \u0caa\u0cbe\u0ca4\u0ccd\u0cb0 \u0cb9\u0cc0\u0c97\u0cc6 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0c95\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0c95\u0ca5\u0cc6\u0caf\u0cc7 \u0c8e\u0cb2\u0ccd\u0cb2\u0cb5\u0cc2 \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0cb9\u0cc7\u0c97\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0c82\u0ca4 \u0c95\u0ccc\u0c82\u0c9f\u2026 \u0c86\u0c97\u0cb2\u0ccd\u0cb2 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6.\u0c86\u0ca6\u0cb0\u0cc2, \u0cb8\u0ca3\u0ccd\u0ca3 \u0c86\u0c97\u0ccb\u0c95\u0cc6 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cc1\u0c82\u0c9f\u0cc1.", "* \u0c88 \u0c8e\u0cb0\u0ca1\u0cc2 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6?\u0ca8\u0ca8\u0c97\u0cc6 \u0cae\u0cb0\u0cbe\u0ca0\u0cbf \u0cb8\u0cc1\u0cb2\u0cb2\u0cbf\u0ca4. \u0cb9\u0cbe\u0c97\u0cbe\u0c97\u0cbf, \u0c86 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c92\u0cb3\u0ccd\u0cb3\u0cc6\u0caf \u0cac\u0cbe\u0c82\u0ca7\u0cb5\u0ccd\u0caf\u0ca4\u0ccd\u0ca4\u0cc1. \u0c85\u0cb7\u0ccd\u0c9f\u0cc7 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc2, \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0cc6. \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c \u0c95\u0c82\u0cab\u200c\u0cb0\u0ccd\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cb0\u0cc1. \u0c87\u0cac\u0ccd\u0cac\u0cb0\u0cbf\u0c82\u0ca6\u0cb2\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0c85\u0caa\u0ccd\u0caa, \u0c85\u0cae\u0ccd\u0cae\u0ca8 \u0cb8\u0cb9\u0c95\u0cbe\u0cb0 \u0cb9\u0cc7\u0c97\u0cbf\u0ca6\u0cc6?\u0c87\u0cac\u0ccd\u0cac\u0cb0\u0cc2 \u0c9f\u0cc0\u0c9a\u0cb0\u0ccd. \u0c85\u0cb5\u0cb0 \u0cb8\u0cb9\u0c95\u0cbe\u0cb0, \u0caa\u0ccd\u0cb0\u0cca\u0ca4\u0ccd\u0cb8\u0cbe\u0cb9 \u0c87\u0cb0\u0ca6\u0cbf\u0ca6\u0ccd\u0ca6\u0cb0\u0cc6, \u0cb0\u0cbf\u0c82\u0c95\u0cc1 \u0ca8\u0c9f\u0cbf \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.", "* \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cac\u0c97\u0ccd\u0c97\u0cc6 \u0c8f\u0ca8\u0cc1 \u0cb9\u0cc7\u0cb3\u0ccd\u0ca4\u0cc0\u0cb0\u0cbe?\u0ca8\u0ca8\u0c97\u0cc6 \u0c87\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c96\u0cc1\u0cb7\u0cbf \u0c87\u0ca6\u0cc6. \u0c87\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc2\u0ca1\u0cbf \u0cac\u0c82\u0ca6\u0cbf\u0cb5\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c88 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cae\u0cb0\u0cc6\u0caf\u0ccb\u0ca6\u0cbf\u0cb2\u0ccd\u0cb2.", "* \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0"], "title": "\u0ca8\u0cbe\u0ca8\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0c85\u0cb2\u0ccd\u0cb2, \u0c95\u0cbe\u0cae\u0ca8\u0ccd\u200c \u0cb5\u0cc1\u0cae\u0cc6\u0ca8\u0ccd\u200c \u0c85\u0cb7\u0ccd\u0c9f\u0cc7..."},
{"url": "https://www.udayavani.com/kannada/news/interviews/205629/hd-kumaraswamy-son-nikhil-kumar-movie", "content": ["\u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca4\u0cae\u0ccd\u0cae \u0caa\u0cc1\u0ca4\u0ccd\u0cb0 \u0ca8\u0cbf\u0c96\u0cbf\u0cb2\u0ccd\u200c \u0c95\u0cc1\u0cae\u0cbe\u0cb0\u0ccd\u200c\u0ca8\u0ca8\u0ccd\u0ca8\u0cc1 \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0cae\u0cc2\u0cb2\u0c95 \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6\u0cbe\u0c97, \u0c92\u0c82\u0ca6\u0cc1 \u0cae\u0cbe\u0ca4\u0cc1 \u0c95\u0cc7\u0cb3\u0cbf\u0cac\u0c82\u0ca6\u0cbf\u0ca4\u0ccd\u0ca4\u0cc1, \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0ca4\u0cc6\u0cb2\u0cc1\u0c97\u0cbf\u0ca8\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6, \u0c95\u0ca8\u0ccd\u0ca8\u0ca1\u0ca6\u0cb5\u0cb0\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1. \u0c88 \u0cae\u0cbe\u0ca4\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cbe\u0c97\u0cc2 \u0ca8\u0cbf\u0c96\u0cbf\u0cb2\u0ccd\u200c \u0c87\u0cac\u0ccd\u0cac\u0cb0 \u0c95\u0cbf\u0cb5\u0cbf\u0c97\u0cc2 \u0cac\u0cbf\u0ca6\u0ccd\u0ca6\u0cbf\u0ca6\u0cc6. \u0c88\u0c97 \u0ca8\u0cbf\u0c96\u0cc0\u0cb2\u0ccd\u200c\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c95\u0ca8\u0ccd\u0ca8\u0ca1\u0ca6\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca8\u0ccd\u0ca8\u0ca1 \u0cb9\u0cbe\u0c97\u0cc2 \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cbf \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c9a\u0cc7\u0ca4\u0ca8\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0caa\u0cc2\u0c9c\u0cc6 \u0c86\u0c97\u0cbf\u0ca6\u0ccd\u0ca6\u0cc1, \u0c9c\u0cc2\u0ca8\u0ccd\u200c\u0ca8\u0cbf\u0c82\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3. \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cbe\u0c97\u0cc2 \u0ca8\u0cbf\u0c96\u0cc0\u0cb2\u0ccd\u200c \u0c87\u0cac\u0ccd\u0cac\u0cb0\u0cc2 \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c'\u0ca8 \u0c85\u0ca8\u0cc1\u0cad\u0cb5 \u0cb9\u0cbe\u0c97\u0cc2 \u0cb9\u0cca\u0cb8 \u0cb8\u0cbf\u0ca8\u0cbf\u0cae\u0cbe\u0ca6 \u0ca4\u0caf\u0cbe\u0cb0\u0cbf \u0c95\u0cc1\u0cb0\u0cbf\u0ca4\u0cc1 \"\u0c9a\u0cbf\u0c9f\u0ccd\u200c\u0c9a\u0cbe\u0c9f\u0ccd\u200c'\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6....\u00a0", "\u00a02\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6 \u0ca4\u0caf\u0cbe\u0cb0\u0cbf \u0cb9\u0cc7\u0c97\u0cbf\u0ca6\u0cc6?\u0ca4\u0caf\u0cbe\u0cb0\u0cbf \u0c9c\u0ccb\u0cb0\u0cbe\u0c97\u0cbf\u0ca6\u0cc6. \u0c87\u0ca1\u0cc0 \u0ca4\u0c82\u0ca1 \u0c95\u0cc1\u0cb3\u0cbf\u0ca4\u0cc1\u0c95\u0cc6\u0cc2\u0c82\u0ca1\u0cc1 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3\u0cbf\u0ca8\u0cbf\u0c82\u0ca6 \u0ca1\u0cbf\u0cb8\u0ccd\u0c95\u0cb6\u0ca8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0cc2\u0c95\u0ccd\u0cb7\u0ccd\u0cae \u0cb5\u0cbf\u0c9a\u0cbe\u0cb0\u0c97\u0cb3 \u0cac\u0c97\u0ccd\u0c97\u0cc6\u0caf\u0cc2 \u0c97\u0cae\u0ca8\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c8e\u0cb2\u0ccd\u0cb2\u0cb0\u0cc2 \u0c95\u0cc1\u0c9f\u0cc1\u0c82\u0cac \u0cb8\u0ca6\u0cb8\u0ccd\u0caf\u0cb0 \u0ca4\u0cb0\u0cb9 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6.", "\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0ca8\u0ccb\u0ca1\u0cbf\u0ca6 \u0c9c\u0ca8 \u0c8f\u0ca8\u0c82\u0ca6\u0ccd\u0cb0\u0cc1 \u0ca8\u0cbf\u0cae\u0c97\u0cc6?\u00a0\u0c86 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0c92\u0cb3\u0ccd\u0cb3\u0cc6\u0caf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cac\u0c82\u0ca4\u0cc1. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0cae\u0ccd\u0cae \u0ca4\u0c82\u0ca6\u0cc6\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0c9c\u0ca8 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0c82\u0ca4\u0cc6 \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0cae\u0cc2\u0cb2\u0c95 \u0c9c\u0ca8 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c'\u0ca8\u0cb2\u0ccd\u0cb2\u0cbf\u0ca6\u0ccd\u0ca6 \u0c95\u0cc6\u0cc2\u0cb0\u0ca4\u0cc6 \u0c8f\u0ca8\u0cc1?\u00a0\u0ca8\u0ca8\u0c97\u0cc6 \u0cac\u0c82\u0ca6 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0c8e\u0c82\u0ca6\u0cb0\u0cc6 \u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0cb8\u0cae\u0cb8\u0ccd\u0caf\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb5\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c95\u0ca8\u0ccd\u0ca8\u0ca1\u0ca6 \u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0c87\u0cb0\u0cb2\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0ca6 \u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6.", "\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c'\u0ca8\u0cb2\u0ccd\u0cb2\u0cbf \u0c9c\u0ca8 \u0ca8\u0cbf\u0cae\u0ccd\u0cae\u0cbf\u0c82\u0ca6 \u0c8f\u0ca8\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1?\u0ca8\u0ca8\u0ccd\u0ca8 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0cb9\u0cbe\u0c97\u0cc2 \u0cab\u0cc8\u0c9f\u0ccd\u200c \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0ca8\u0cbe\u0ca8\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0cb0\u0cbf\u0cb6\u0ccd\u0cb0\u0cae \u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0c85\u0ca6\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cc1\u0ca4\u0ccd\u0ca4\u0ca6\u0cc6.", "\u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0cb5\u0cbf\u0ca6\u0cc7\u0cb6\u0cbf \u0cb2\u0cca\u0c95\u0cc7\u0cb6\u0ca8\u0ccd\u200c \u0c87\u0cb0\u0cc1\u0ca4\u0ccd\u0ca4\u0cbe?\u0c87\u0cb2\u0ccd\u0cb2\u0cbe, \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe \u0c87\u0cb2\u0ccd\u0cb2\u0cc7 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c95\u0cc6\u0cb2\u0cb5\u0cc1 \u0ca6\u0cbf\u0ca8 \u0cb0\u0cbe\u0c9c\u0cb8\u0ccd\u0ca4\u0cbe\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cac\u0cbf\u0c9f\u0ccd\u0c9f\u0cb0\u0cc6, \u0c89\u0cb3\u0cbf\u0ca6\u0c82\u0ca4\u0cc6 \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cc7 \u0c86\u0c97\u0cc1\u0ca4\u0ccd\u0ca4\u0cc6. \u0cb9\u0cbe\u0ca1\u0cc1\u0c97\u0cb3\u0cbf\u0c97\u0cc2 \u0cb5\u0cbf\u0ca6\u0cc7\u0cb6\u0c95\u0ccd\u0c95\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2.", "\u00a0\u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0cb0\u0cc1\u0ca4\u0ccd\u0ca4\u0cc0\u0cb0\u0cbe?\u00a0\u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2, \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c9c\u0ca8 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc1\u0c82\u0ca6\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c87\u0cb2\u0ccd\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca8\u0cc7\u0c95\u0cb0\u0cc1 \u0cad\u0cbe\u0cb5\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0ca8\u0cc6\u0c82\u0ca6\u0cc1. \u0c86\u0ca6\u0cb0\u0cc6 \u0ca8\u0cbe\u0ca8\u0cc1, \u0ca4\u0c82\u0ca6\u0cc6 \u0c8f\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0cb5\u0cc6\u0c82\u0ca6\u0cc1 \u0ca8\u0cae\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cc1. \u0ca8\u0cae\u0ccd\u0cae \u0ca4\u0c82\u0ca6\u0cc6\u0caf\u0cc7 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0cac\u0cc7\u0cb8\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cc1 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0cb0\u0ccb\u0ca6\u0cbf\u0cb2\u0ccd\u0cb2.", "\u0ca8\u0cbf\u0cae\u0ccd\u0cae \u0ca4\u0caf\u0cbe\u0cb0\u0cbf \u0cb9\u0cc7\u0c97\u0cbf\u0ca6\u0cc6?\u00a0\u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c, \u0cab\u0cc8\u0c9f\u0ccd\u200c \u0caa\u0ccd\u0cb0\u0cbe\u0c95\u0ccd\u0c9f\u0cc0\u0cb8\u0ccd\u200c \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c88 \u0ca4\u0cbf\u0c82\u0c97\u0cb3\u0cc1 \u0cb5\u0cb0\u0ccd\u0c95\u0ccd\u200c\u0cb6\u0cbe\u0caa\u0ccd\u200c \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0cc1\u0c96 \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb5\u0cb0\u0ccd\u0c95\u0ccd\u200c \u0cb6\u0cbe\u0caa\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6.", "\u00a0\u0c95\u0ca5\u0cc6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0c88\u0c97\u0cb2\u0cc7 \u0c95\u0ca5\u0cc6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0ccd\u0cb3\u0ccb\u0ca6\u0cc1 \u0c95\u0cb7\u0ccd\u0c9f. \u0ca4\u0cc1\u0c82\u0cac\u0cbe \u0c8e\u0cae\u0ccb\u0cb6\u0ca8\u0cb2\u0ccd\u200c \u0c86\u0c97\u0cbf\u0cb0\u0cc1\u0cb5\u0c82\u0ca4\u0cb9 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c8e\u0c82\u0c9f\u0cb0\u0ccd\u200c\u0c9f\u0cc8\u0ca8\u0cb0\u0ccd\u200c.", "\u0c88 \u0c95\u0ca5\u0cc6 \u0ca4\u0cc6\u0cb2\u0cc1\u0c97\u0cbf\u0c97\u0cc6 \u0cb9\u0cca\u0c82\u0ca6\u0cc1\u0ca4\u0ccd\u0ca4\u0cbe?\u0c96\u0c82\u0ca1\u0cbf\u0ca4\u0cbe \u0cb9\u0cca\u0c82\u0ca6\u0cc1\u0ca4\u0ccd\u0ca4\u0cc6. \u0c8e\u0cae\u0ccb\u0cb6\u0ca8\u0ccd\u200c \u0c8e\u0cb2\u0ccd\u0cb2\u0cbe \u0c95\u0ca1\u0cc6 \u0c92\u0c82\u0ca6\u0cc7. \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0ca4\u0cc6\u0cb2\u0cc1\u0c97\u0cc1 \u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0ca6\u0cc1 \u0c95\u0ca8\u0ccd\u0ca8\u0ca1 \u0ca8\u0cc7\u0c9f\u0cbf\u0cb5\u0cbf\u0c9f\u0cbf\u0caf \u0ca4\u0cc6\u0cb2\u0cc1\u0c97\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0c97\u0cb2\u0cbf\u0ca6\u0cc6.", "\u0ca8\u0cbe\u0caf\u0c95\u0cbf \u0cb9\u0cbe\u0c97\u0cc2 \u0cac\u0c9c\u0cc6\u0c9f\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u00a0\u0ca8\u0cbe\u0caf\u0c95\u0cbf\u0caf \u0c86\u0caf\u0ccd\u0c95\u0cc6 \u0c87\u0ca8\u0ccd\u0ca8\u0cb7\u0ccd\u0c9f\u0cc7 \u0ca8\u0ca1\u0cc6\u0caf\u0cac\u0cc7\u0c95\u0cbf\u0ca6\u0cc6. 500-600 \u0cab\u0ccb\u0c9f\u0ccb \u0cac\u0c82\u0ca6\u0cbf\u0ca6\u0cc6. \u0c87\u0ca8\u0ccd\u0ca8\u0cc1, \u0cac\u0c9c\u0cc6\u0c9f\u0ccd\u200c \u0cac\u0c97\u0ccd\u0c97\u0cc6 \u0caa\u0ccd\u0cb2\u0ccd\u0cb0\u0cbe\u0ca8\u0ccd\u200c \u0cae\u0cbe\u0ca1\u0cbf\u0cb2\u0ccd\u0cb2. \u0c95\u0ca5\u0cc6 \u0c8f\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0ccb \u0c85\u0ca6\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "\u00a0\u0c9f\u0cc8\u0c9f\u0cb2\u0ccd\u200c \u0c8f\u0ca8\u0cc1?\u0c87\u0ca8\u0ccd\u0ca8\u0cc2 \u0cab\u0cbf\u0c95\u0ccd\u0cb8\u0ccd\u200c \u0c86\u0c97\u0cbf\u0cb2\u0ccd\u0cb2. \u0c8e\u0cb0\u0ca1\u0cc2 \u0cad\u0cbe\u0cb7\u0cc6\u0c97\u0cc2 \u0cb9\u0cca\u0c82\u0ca6\u0cc1\u0cb5\u0c82\u0ca4\u0cb9 \u0c9f\u0cc8\u0c9f\u0cb2\u0ccd\u200c \u0c87\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c88\u0c97\u0cbe\u0c97\u0cb2\u0cc7 \u0c92\u0c82\u0ca6\u0cc1 \u0c9f\u0cc8\u0c9f\u0cb2\u0ccd\u200c \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c85\u0ca6\u0cc1 \u0cac\u0cc7\u0cb0\u0cc6 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf \u0cac\u0cbf\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1.", "\u00a0\u0c88 \u0cac\u0cbe\u0cb0\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0ca8\u0ccd\u0ca8\u0cc2 \u0ca8\u0cbf\u0cae\u0c97\u0cc6 \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2?\u00a0\u0cb9\u0ccc\u0ca6\u0cc1, \u0ca4\u0c82\u0ca6\u0cc6\u0caf\u0cb5\u0cb0\u0cc1 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf, \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c95\u0cc2\u0ca1\u0cbe \u0ca8\u0c82\u0ca6\u0cc6. \u0c86\u0ca6\u0cb0\u0cc6 \u0c85\u0c82\u0ca4\u0cbf\u0cae \u0ca8\u0cbf\u0cb0\u0ccd\u0ca7\u0cbe\u0cb0 \u0ca4\u0c82\u0ca6\u0cc6\u0caf\u0cb5\u0cb0\u0ca6\u0ccd\u0ca6\u0cc7 \u0c86\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c8f\u0ca8\u0cc7 \u0c87\u0ca6\u0ccd\u0ca6\u0cb0\u0cc2 \u0c85\u0cb5\u0cb0\u0cb2\u0ccd\u0cb2\u0cbf \u0c95\u0cc7\u0cb3\u0cbf\u0caf\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0ca8\u0cbf\u0cae\u0ccd\u0cae \u0cae\u0ca6\u0cc1\u0cb5\u0cc6 \u0cb5\u0cbf\u0c9a\u0cbe\u0cb0 ....?\u0c85\u0ca6\u0cc1 \u0ca4\u0cc0\u0cb0\u0cbe \u0cb5\u0cc8\u0caf\u0c95\u0ccd\u0ca4\u0cbf\u0c95. \u0ca8\u0cbe\u0ca8\u0cc7\u0ca8\u0cc1 \u0cb9\u0cc7\u0cb3\u0cb2\u0ccd\u0cb2. \u0cb8\u0cae\u0caf \u0cac\u0c82\u0ca6\u0cbe\u0c97 \u0ca8\u0cbf\u0cae\u0c97\u0cc7 \u0c8e\u0cb2\u0ccd\u0cb2\u0cbe \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6.\u00a0", "2018\u0cb0\u0cbf\u0c82\u0ca6 \u0cac\u0cc7\u0cb0\u0cc6 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbf\u0c96\u0cbf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe", "\u0ca8\u0cbf\u0c96\u0cbf\u0cb2\u0ccd\u200c\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc0\u0cb0\u0cbf. \u0ca4\u0cc6\u0cb2\u0cc1\u0c97\u0cc1 \u0cb8\u0cbe\u0c95\u0cc1 \u0c8e\u0ca8\u0cbf\u0cb8\u0cbf\u0ca4\u0cbe?\u00a0\u0c87\u0cb2\u0ccd\u0cb2\u0cbe, \u0ca4\u0cc6\u0cb2\u0cc1\u0c97\u0cc1 \u0cb8\u0cbe\u0c95\u0cc1 \u0c8e\u0ca8\u0cbf\u0cb8\u0cbf\u0ca6\u0ccd\u0ca6\u0cb2\u0ccd\u0cb2. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca4\u0cc6\u0cb2\u0cc1\u0c97\u0cc1 \u0c95\u0cb2\u0cbe\u0cb5\u0cbf\u0ca6\u0cb0\u0cc1, \u0ca4\u0cbe\u0c82\u0ca4\u0ccd\u0cb0\u0cbf\u0c95 \u0cb5\u0cb0\u0ccd\u0c97\u0ca6\u0cb5\u0cb0\u0ca8\u0ccd\u0ca8\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf \u0cb9\u0cbe\u0c95\u0cac\u0cc7\u0c95\u0cbe\u0caf\u0cbf\u0ca4\u0cc1. \u0cb5\u0cbf\u0c9c\u0caf\u0cc7\u0c82\u0ca6\u0ccd\u0cb0 \u0caa\u0ccd\u0cb0\u0cb8\u0cbe\u0ca6\u0ccd\u200c \u0c85\u0cb5\u0cb0\u0cbf\u0c82\u0ca6 \u0c95\u0ca5\u0cc6 \u0ca4\u0c97\u0cc6\u0cc2\u0c82\u0ca1 \u0c95\u0cbe\u0cb0\u0ca3 \u0c85\u0c82\u0ca4\u0cb9 \u0c92\u0c82\u0ca6\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0caf\u0cbf\u0ca4\u0cc1. \u0c85\u0cb5\u0cb0\u0cc1 \u0ca8\u0cbf\u0c96\u0cbf\u0cb2\u0ccd\u200c\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cc2 \u0cae\u0cbe\u0ca1\u0cc1\u0cb5 \u0c8e\u0c82\u0ca6\u0cc1 \u0cb8\u0cc2\u0c9a\u0cbf\u0cb8\u0cbf\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf, \u0cac\u0cb9\u0cc1\u0ca4\u0cc7\u0c95 \u0ca4\u0cc6\u0cb2\u0cc1\u0c97\u0cbf\u0ca8\u0cb5\u0cb0\u0ca8\u0ccd\u0ca8\u0cc7 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0caf\u0cbf\u0ca4\u0cc1.", "\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c'\u0ca8\u0cbf\u0c82\u0ca6 \u0ca8\u0cbf\u0cae\u0c97\u0cc6 \u0cb8\u0cbf\u0c95\u0ccd\u0c95 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0c8f\u0ca8\u0cc1?\u0cae\u0cca\u0ca6\u0cb2\u0ca8\u0cc7\u0caf\u0ca6\u0cbe\u0c97\u0cbf \u0cb9\u0cc6\u0c9a\u0ccd\u0c9a\u0cc1 \u0ca4\u0cc6\u0cb2\u0cc1\u0c97\u0cbf\u0ca8\u0cb5\u0cb0\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0ca6\u0ccd\u0ca6\u0cc0\u0cb0\u0cbf \u0c8e\u0c82\u0ca6\u0cc1 \u0c85\u0ca8\u0cc7\u0c95\u0cb0\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0ca4\u0cbe\u0c82\u0ca4\u0ccd\u0cb0\u0cbf\u0c95\u0cb5\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0ca4\u0cc1\u0c82\u0cac\u0cbe \u0cb6\u0ccd\u0cb0\u0cc0\u0cae\u0c82\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0ca8\u0cae\u0ccd\u0cae \u0ca8\u0cc7\u0c9f\u0cbf\u0cb5\u0cbf\u0c9f\u0cbf\u0caf\u0cbf\u0c82\u0ca6 \u0ca6\u0cc2\u0cb0 \u0c87\u0ca6\u0cc6 \u0c8e\u0c82\u0ca6\u0cc1 \u0cb8\u0ccd\u0cb5\u0ca4\u0c83 \u0ca8\u0ca8\u0c97\u0cc6 \u0c85\u0ca8\u0cbf\u0cb8\u0cbf\u0ca4\u0cc1. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0c88 \u0cac\u0cbe\u0cb0\u0cbf \u0ca8\u0cae\u0ccd\u0cae \u0ca8\u0cc7\u0c9f\u0cbf\u0cb5\u0cbf\u0c9f\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0c92\u0ca4\u0ccd\u0ca4\u0cc1 \u0c95\u0cc6\u0cc2\u0ca1\u0cac\u0cc7\u0c95\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c95\u0ca8\u0ccd\u0ca8\u0ca1\u0ca6\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6.", "\u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf\u00a0\u0c95\u0ca8\u0ccd\u0ca8\u0ca1\u0ca6\u0cb5\u0cb0\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca8\u0cbf\u0cb0\u0ccd\u0ca7\u0cbe\u0cb0 \u0ca8\u0cbf\u0cae\u0ccd\u0cae\u0ca6\u0ccb,\u0ca8\u0cbf\u0c96\u0cbf\u0cb2\u0ccd\u200c \u0c85\u0cb5\u0cb0\u0ca6\u0ccb?\u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0cb5\u0cbf\u0c9a\u0cbe\u0cb0\u0ca6\u0cbf\u0c82\u0ca6\u0cbe\u0c97\u0cbf \u0ca8\u0ca8\u0c97\u0cc2 \u0c95\u0ca8\u0ccd\u0ca8\u0ca1\u0cb5\u0cb0\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0c86\u0ca6 \u0ca8\u0c82\u0ca4\u0cb0 \u0c85\u0ca8\u0cc7\u0c95 \u0ca4\u0cc6\u0cb2\u0cc1\u0c97\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0cc6\u0cc2\u0ca4\u0cc6 \u0c9a\u0cb0\u0ccd\u0c9a\u0cc6\u0caf\u0cc2 \u0c86\u0caf\u0cbf\u0ca4\u0cc1. \u0c86\u0ca6\u0cb0\u0cc6 \u0c85\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0ca8\u0cbf\u0c96\u0cbf\u0cb2\u0ccd\u200c, \u0c85\u0caa\u0ccd\u0caa \u0c88 \u0cac\u0cbe\u0cb0\u0cbf \u0ca8\u0cbe\u0cb5\u0cc1 \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c95\u0ca8\u0ccd\u0ca8\u0ca1\u0cb5\u0cb0\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0cac\u0cc7\u0c95\u0cc6\u0c82\u0ca6\u0cc1 \u0cb9\u0cc7\u0cb3\u0cbf\u0ca6. \u0c86 \u0ca8\u0c82\u0ca4\u0cb0 \u0c9a\u0cc7\u0ca4\u0ca8\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c95\u0ca8\u0ccd\u0ca8\u0ca1\u0ca6 \u0c85\u0ca8\u0cc7\u0c95 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0cc6\u0cc2\u0ca4\u0cc6 \u0c9a\u0cb0\u0ccd\u0c9a\u0cc6\u0caf\u0cbe\u0c97\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0cae\u0cca\u0ca6\u0cb2\u0cc1 \u0c9a\u0cc7\u0ca4\u0ca8\u0ccd\u200c \u0c95\u0ca5\u0cc6 \u0cab\u0cc8\u0ca8\u0cb2\u0ccd\u200c \u0c86\u0c97\u0cbf\u0ca6\u0cc6. \u0cae\u0cc1\u0c82\u0ca6\u0cc6 \u0c87\u0ca4\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0cc6\u0cc2\u0ca4\u0cc6\u0caf\u0cc2 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.\u00a0", "\u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbe\u0c97\u0cbf \u0c95\u0ca5\u0cc6 \u0cac\u0c97\u0ccd\u0c97\u0cc6 \u0c8f\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cc0\u0cb0\u0cbf?\u0c87\u0ca6\u0cc6\u0cc2\u0c82\u0ca6\u0cc1 \u0caa\u0c95\u0ccd\u0c95\u0cbe \u0cab\u0ccd\u0caf\u0cbe\u0cae\u0cbf\u0cb2\u0cbf \u0c93\u0cb0\u0cbf\u0caf\u0cc6\u0c82\u0c9f\u0cc6\u0ca1\u0ccd\u200c \u0cb8\u0cac\u0cc6j\u0c95\u0ccd\u0c9f\u0ccd.\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0c92\u0c82\u0ca6\u0cc1 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0cbf \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c \u0cae\u0cbf\u0cb8\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1 \u0c8e\u0c82\u0ca6\u0cc1 \u0cb8\u0ccd\u0cb5\u0ca4\u0c83 \u0ca8\u0ca8\u0c97\u0cc6 \u0c85\u0ca8\u0cbf\u0cb8\u0cbf\u0ca4\u0cc1. \u0c86\u0ca6\u0cb0\u0cc6 \u0c86 \u0c95\u0cc6\u0cc2\u0cb0\u0ca4\u0cc6\u0caf\u0ca8\u0ccd\u0ca8\u0cc1 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cc0\u0c97\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0cb2\u0ccd\u0cb2\u0cbf \u0ca8\u0cae\u0ccd\u0cae \u0ca4\u0ca8\u0cb5\u0cbf\u0ca6\u0cc6, \u0cb8\u0cca\u0c97\u0ca1\u0cbf\u0ca6\u0cc6. \"\u0cb8\u0cc2\u0cb0\u0ccd\u0caf\u0cb5\u0c82\u0cb6', \"\u0c9a\u0c82\u0ca6\u0ccd\u0cb0\u0c9a\u0c95\u0ccb\u0cb0\u0cbf' \u0ca4\u0cb0\u0cb9\u0ca6 \u0caa\u0cb5\u0cb0\u0ccd\u200c\u0cab\u200c\u0cc1\u0cb2\u0ccd\u200c \u0c95\u0ca5\u0cc6. \u0c92\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0c87\u0ca4\u0cbf\u0cb9\u0cbe\u0cb8\u0cb5\u0cbf\u0cb0\u0cc1\u0cb5 \u0c95\u0cc1\u0c9f\u0cc1\u0c82\u0cac\u0cb5\u0cc6\u0cc2\u0c82\u0ca6\u0cb0 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0c95\u0ca5\u0cc6 \u0c86\u0cb0\u0c82\u0cad\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0c9a\u0cc7\u0ca4\u0ca8\u0ccd\u200c, \u0c95\u0ccd\u0cb0\u0cbf\u0caf\u0cbe\u0cb6\u0cc0\u0cb2 \u0cb5\u0ccd\u0caf\u0c95\u0ccd\u0ca4\u0cbf. \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0cc2\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0ca5\u0cc6\u0caf\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cb8\u0cb2\u0cb9\u0cc6- \u0cb8\u0cc2\u0c9a\u0ca8\u0cc6 \u0c8f\u0ca8\u0cc1?\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb5\u0cb0\u0cc1, \"\u0cb8\u0cc2\u0cb0\u0ccd\u0caf\u0cb5\u0c82\u0cb6', \"\u0c9a\u0c82\u0ca6\u0ccd\u0cb0\u0c9a\u0c95\u0ccb\u0cb0\u0cbf' \u0ca4\u0cb0\u0cb9\u0ca6 \u0cb9\u0cbe\u0ca1\u0cc1 \u0cac\u0cc7\u0c95\u0cbf\u0ca4\u0ccd\u0ca4\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0ca8\u0ccd\u0ca8\u0cc1 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0cc6\u0cc2\u0ca1\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \"\u0cb8\u0cc2\u0cb0\u0ccd\u0caf\u0cb5\u0c82\u0cb6', \"\u0c9a\u0c82\u0ca6\u0ccd\u0cb0\u0c9a\u0c95\u0ccb\u0cb0\u0cbf' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cb0\u0cbf\u0caa\u0cc0\u0c9f\u0ccd\u200c \u0c87\u0ca4\u0ccd\u0ca4\u0cc1. \u0c9c\u0ca8 \u0c85\u0ca6\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0c96\u0cc1\u0cb7\u0cbf \u0cb9\u0cbe\u0c97\u0cc2 \u0ca6\u0cc1\u0c83\u0c96\u0ca6 \u0cb8\u0ca8\u0ccd\u0ca8\u0cbf\u0cb5\u0cc7\u0cb6\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb9\u0cbe\u0ca1\u0cc1 \u0cb0\u0cbf\u0caa\u0cc0\u0c9f\u0ccd\u200c \u0c86\u0c97\u0cb2\u0cbf\u0ca6\u0cc6.", "\u0c95\u0cb2\u0cc6\u0c95\u0ccd\u0cb7\u0ca8\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6\u0caf\u0cbe?\u00a0\u0c96\u0c82\u0ca1\u0cbf\u0ca4\u0cbe, \u0ca8\u0cbe\u0ca8\u0cc1 \u0c9f\u0ccb\u0c9f\u0cb2\u0cbf \u0cb9\u0ccd\u0caf\u0cbe\u0caa\u0cbf. \u0ca8\u0ca8\u0c97\u0cc6 \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c\u0c97\u0cbf\u0c82\u0ca4 \u0c85\u0cb5\u0ca8\u0cc1 \u0cb8\u0ccd\u0c9f\u0cbe\u0c82\u0ca1\u0ccd\u200c \u0c86\u0c97\u0cac\u0cc7\u0c95\u0cc6\u0c82\u0ca6\u0cbf\u0ca4\u0ccd\u0ca4\u0cc1. \u0c92\u0cac\u0ccd\u0cac \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6 \u0ca8\u0cbe\u0caf\u0c95\u0ca8\u0cbf\u0c97\u0cc6 \u0c86 \u0cae\u0c9f\u0ccd\u0c9f\u0ca6 \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c, \u0c93\u0caa\u0ca8\u0cbf\u0c82\u0c97\u0ccd\u200c \u0cb8\u0cbf\u0c97\u0ccb\u0ca6\u0cc1 \u0cb8\u0cc1\u0cb2\u0cad\u0ca6 \u0cae\u0cbe\u0ca4\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c92\u0cb3\u0ccd\u0cb3\u0cc6\u0caf \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c \u0c86\u0c97\u0cbf\u0ca6\u0cc6. \u0ca8\u0cbe\u0cb5\u0cc1 \"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cbf\u0ca6 \u0cb8\u0cae\u0caf\u0ca6\u0cb2\u0ccd\u0cb2\u0cc7 \u0cb9\u0cbf\u0c82\u0ca6\u0cc6-\u0cae\u0cc1\u0c82\u0ca6\u0cc6 \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cc1\u0cb5\u0cc1, \u0ca5\u0cbf\u0caf\u0cc7\u0c9f\u0cb0\u0ccd\u200c \u0cb8\u0cae\u0cb8\u0ccd\u0caf\u0cc6 \u0c95\u0cc2\u0ca1\u0cbe \u0c8e\u0ca6\u0cc1\u0cb0\u0cbe\u0caf\u0cbf\u0ca4\u0cc1. \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c \u0c87\u0ca8\u0ccd\u0ca8\u0cc2 \u0c9c\u0ccb\u0cb0\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.\u00a0", "\u00a0\"\u0c9c\u0cbe\u0c97\u0ccd\u0cb5\u0cbe\u0cb0\u0ccd\u200c' \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0ca5\u0cbf\u0caf\u0cc7\u0c9f\u0cb0\u0ccd\u200c \u0cb8\u0cae\u0cb8\u0ccd\u0caf\u0cc6 \u0cac\u0c97\u0ccd\u0c97\u0cc6 \u0ca7\u0ccd\u0cb5\u0ca8\u0cbf \u0c8e\u0ca4\u0ccd\u0ca4\u0cbf\u0ca6\u0cbf\u0cb0\u0cbf. \u0c86 \u0ca8\u0c82\u0ca4\u0cb0 \u0cb8\u0cc1\u0cae\u0ccd\u0cae\u0ca8\u0cbe\u0c97\u0cbf\u0ca6\u0ccd\u0ca6\u0cc1 \u0caf\u0cbe\u0c95\u0cc6?\u0c87\u0cb2\u0ccd\u0cb2 \u0ca8\u0cbe\u0ca8\u0cc1 \u0cb8\u0cc1\u0cae\u0ccd\u0cae\u0ca8\u0cbe\u0c97\u0cbf\u0cb2\u0ccd\u0cb2. \u0ca5\u0cbf\u0caf\u0cc7\u0c9f\u0cb0\u0ccd\u200c \u0cb8\u0cae\u0cb8\u0ccd\u0caf\u0cc6 \u0cab\u0cbf\u0cb2\u0c82 \u0c9a\u0cc7\u0c82\u0cac\u0cb0\u0ccd\u200c\u0ca8\u0ca1\u0cbf \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc1. \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c85\u0cb5\u0cc6\u0cb2\u0ccd\u0cb2\u0ca6\u0c95\u0ccd\u0c95\u0cc2 \u0c92\u0c82\u0ca6\u0cc1 \u0cb0\u0cc2\u0caa\u0cc1\u0cb0\u0cc7\u0cb7\u0cc6 \u0cb8\u0cbf\u0ca6\u0ccd\u0ca7\u0caa\u0ca1\u0cbf\u0cb8\u0cbf \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc1. \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc6 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0ca6\u0cc6. \u0cae\u0cc1\u0c82\u0ca6\u0cc6 \u0ca8\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0cac\u0cb0\u0cc1\u0ca4\u0ccd\u0ca4\u0cc6, \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cc1\u0cb5.", "\u00a0\u0c88 \u0c9a\u0cbf\u0ca4\u0ccd\u0cb0\u0ca6 \u0cac\u0c9c\u0cc6\u0c9f\u0ccd\u200c \u0c8e\u0cb7\u0ccd\u0c9f\u0cc1?\u00a0\u0c87\u0ca8\u0ccd\u0ca8\u0cc2 \u0ca8\u0cbf\u0c96\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0cb5\u0c82\u0ca4\u0cbf\u0cb2\u0ccd\u0cb2, 12 \u0cb0\u0cbf\u0c82\u0ca6 15 \u0c95\u0ccb\u0c9f\u0cbf \u0cb0\u0cc2. \u0c86\u0c97\u0cac\u0cb9\u0cc1\u0ca6\u0cc1. \u0cae\u0ca4\u0ccd\u0ca4\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c95\u0cb2\u0ccd\u0caa\u0ca8\u0cc6 \u0cae\u0cc7\u0cb2\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6.", "\u00a0\u0cae\u0c97\u0ca8\u0ca8\u0ccd\u0ca8\u0cc1 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0ca4\u0cb0\u0cc1\u0cb5 \u0c86\u0cb2\u0ccb\u0c9a\u0ca8\u0cc6 \u0c87\u0ca6\u0cc6\u0caf\u0cbe?\u0cae\u0c97 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0cb0\u0ccb\u0ca6\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6\u0cb2\u0cc7 \u0c85\u0cb5\u0ca8\u0ca8\u0ccd\u0ca8\u0cc1 \u0c88 \u0c95\u0ca1\u0cc6\u0c97\u0cc6 \u0cb6\u0cbf\u0cab\u0ccd\u0c9f\u0ccd \u0cae\u0cbe\u0ca1\u0cbf\u0ca6\u0ccd\u0ca6\u0cc1.", "\u0ca8\u0cbf\u0c96\u0cbf\u0cb2\u0ccd\u200c\u0ca8\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0ccb\u0ca6\u0cc1 \u0caf\u0cbe\u0cb5\u0cbe\u0c97?\u00a02018\u0c95\u0ccd\u0c95\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0cca\u0ca6\u0cb2\u0cc1 \u0c85\u0cb5\u0ca8 \u0cae\u0cbe\u0cb0\u0ccd\u0c95\u0cc7\u0c9f\u0ccd\u200c \u0c85\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cab\u200c\u0cc2\u00c5\u0cb5\u0ccd\u200c \u0cae\u0cbe\u0ca1\u0cac\u0cc7\u0c95\u0cc1. \u0c87\u0cb5\u0ca8\u0ca8\u0ccd\u0ca8\u0cc1 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0c87\u0cb7\u0ccd\u0c9f\u0cc1 \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cac\u0cc7\u0c95\u0cc1. \u0c86 \u0c95\u0cc6\u0cb2\u0cb8 \u0c88\u0c97 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0ca5\u0cc6 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0cae\u0cc1\u0c82\u0ca6\u0cc6\u0caf\u0cc2 \u0c95\u0cbe\u0c82\u0caa\u0ccd\u0cb0\u0cae\u0cc8\u0cb8\u0ccd\u200c \u0c86\u0c97\u0cb2\u0ccd\u0cb2.", "\u00a0\u0cae\u0cb2\u0ccd\u0c9f\u0cbf\u0caa\u0ccd\u0cb2\u0cc6\u0c95\u0ccd\u0cb8\u0ccd\u200c \u0c9f\u0cbf\u0c95\u0cc6\u0c9f\u0ccd\u200c \u0cac\u0cc6\u0cb2\u0cc6 \u0c95\u0ca1\u0cbf\u0cae\u0cc6\u0caf\u0cbe\u0ca6 \u0cac\u0c97\u0ccd\u0c97\u0cc6?\u0cae\u0cb2\u0ccd\u0c9f\u0cbf\u0caa\u0ccd\u0cb2\u0cc6\u0c95\u0ccd\u0cb8\u0ccd\u200c\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cb2\u0cc1 \u0cb9\u0ccb\u0c97\u0cc1\u0cb5\u0cb5\u0cb0\u0cc1 \u0cb8\u0ccd\u0ca5\u0cbf\u0ca4\u0cbf\u0cb5\u0c82\u0ca4\u0cb0\u0cc7 \u0cb9\u0cca\u0cb0\u0ca4\u0cc1 \u0cb8\u0cbe\u0cae\u0cbe\u0ca8\u0ccd\u0caf\u0ca6\u0cb5\u0cb0\u0cb2\u0ccd\u0cb2. \u0c85\u0cb5\u0cb0\u0cc1 50-100\u0c95\u0ccd\u0c95\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cac\u0cc6\u0cb2\u0cc6 \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cae\u0c97\u0cc6 \u0c86\u0ca1\u0cbf\u0caf\u0ca8\u0ccd\u0cb8\u0ccd\u200c \u0c9c\u0cbe\u0cb8\u0ccd\u0ca4\u0cbf \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cb8\u0cc1\u0cb3\u0ccd\u0cb3\u0cc1. \u0cb8\u0cbf\u0ca8\u0cbf\u0cae\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0c9c\u0ca8 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6.", "\u0c9a\u0cc1\u0ca8\u0cbe\u0cb5\u0ca3\u0cbe \u0caa\u0ccd\u0cb0\u0c9a\u0cbe\u0cb0\u0c95\u0ccd\u0c95\u0cc6 \u0cb8\u0cbf\u0ca8\u0cbf\u0cae\u0cbe\u0ca6\u0cb5\u0cb0\u0cc1 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cbe?\u0c87\u0cb2\u0ccd\u0cb2, \u0ca8\u0cbe\u0ca8\u0cc1 \u0caf\u0cbe\u0cb0\u0ca8\u0ccd\u0ca8\u0cc2 \u0cae\u0cbf\u0cb8\u0ccd\u200c\u0caf\u0cc2\u0cb8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2, \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0c87\u0cb2\u0ccd\u0cb2.", "\u0caa\u0cb5\u0ca8\u0ccd\u200c \u0c95\u0cb2\u0ccd\u0caf\u0cbe\u0ca3\u0ccd\u200c \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0cb8\u0cc1\u0ca6\u0ccd\u0ca6\u0cbf \u0c87\u0ca6\u0cc6?\u00a0\u0caa\u0cb5\u0ca8\u0ccd\u200c \u0c95\u0cb2\u0ccd\u0caf\u0cbe\u0ca3\u0ccd\u200c\u0c97\u0cc6 \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c86\u0cb8\u0c95\u0ccd\u0ca4\u0cbf \u0c87\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0caa\u0c95\u0ccd\u0cb7 \u0c95\u0cc2\u0ca1\u0cbe \u0c95\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0ccb\u0cb2\u0cbe\u0cb0, \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0ca4\u0cc6\u0cb2\u0cc1\u0c97\u0cc1 \u0caa\u0ccd\u0cb0\u0cad\u0cbe\u0cb5 \u0c9c\u0cbe\u0cb8\u0ccd\u0ca4\u0cbf \u0c87\u0cb0\u0cc1\u0cb5 \u0c95\u0ca1\u0cc6 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c86\u0cb2\u0ccb\u0c9a\u0ca8\u0cc6 \u0c87\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0c92\u0c82\u0ca6\u0cc1 \u0cb8\u0cc1\u0ca4\u0ccd\u0ca4\u0cbf\u0ca8 \u0cae\u0cbe\u0ca4\u0cc1\u0c95\u0ca4\u0cc6 \u0c86\u0c97\u0cbf\u0ca6\u0cc6.\u00a0"], "title": "\u0c85\u0caa\u0ccd\u0caa \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0cac\u0cc7\u0cb8\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6; \u0ca8\u0cbe\u0ca8\u0cc1 \u0cac\u0cb0\u0cb2\u0cbe\u0cb0\u0cc6"},
{"url": "https://www.udayavani.com/kannada/news/interviews/206709/challenging-star-darshan-chakravarti", "content": ["\u0ca6\u0cb0\u0ccd\u0cb6\u0ca8\u0ccd\u200c \u0ca8\u0cbe\u0caf\u0c95\u0cb0\u0cbe\u0c97\u0cbf\u0cb0\u0cc1\u0cb5 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0c9a\u0cbf\u0ca4\u0ccd\u0cb0 \u0c8f\u0caa\u0ccd\u0cb0\u0cbf\u0cb2\u0ccd\u200c 14 \u0cb0\u0c82\u0ca6\u0cc1 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9a\u0cbf\u0ca4\u0ccd\u0cb0 \u0c86\u0cb0\u0c82\u0cad\u0cb5\u0cbe\u0ca6 \u0ca6\u0cbf\u0ca8\u0ca6\u0cbf\u0c82\u0ca6\u0cb2\u0cc2 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0c95\u0cc1\u0ca4\u0cc2\u0cb9\u0cb2\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0ca6 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0cae\u0cc2\u0cb0\u0cc1 \u0cb6\u0cc7\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cbe\u0c97\u0cb2\u0cc7 \u0c85\u0cb5\u0cb0 \u0cac\u0ca6\u0cb2\u0cbe\u0ca6 \u0c97\u0cc6\u0c9f\u0caa\u0ccd\u200c \u0c85\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0cb8\u0ccd\u0cb5\u0cbe\u0c97\u0ca4\u0cbf\u0cb8\u0cbf\u0ca6\u0ccd\u0ca6\u0cc1, \u0c85\u0ca6\u0cc7 \u0cb0\u0cc0\u0ca4\u0cbf \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c9c\u0ca8 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8 \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0c95\u0ccd\u0c95\u0cbf\u0ca6\u0cc6. \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cb8\u0c82\u0cad\u0cbe\u0cb7\u0ca3\u0cc6 \u0cac\u0cb0\u0cc6\u0ca6\u0cbf\u0cb0\u0cc1\u0cb5 \u0c9a\u0cbf\u0c82\u0ca4\u0ca8\u0ccd\u200c \u0c88 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c9a\u0cbf\u0c82\u0ca4\u0ca8\u0ccd\u200c \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0cac\u0c97\u0ccd\u0c97\u0cc6 \u0c87\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 ....", "\"\u0ca8\u0cbf\u0c9c\u0c95\u0ccd\u0c95\u0cc2 \u0ca8\u0cbe\u0ca8\u0cc1 \u0c85\u0ca6\u0cc3\u0cb7\u0ccd\u0c9f\u0cb5\u0c82\u0ca4 ' - \u0cb9\u0cc0\u0c97\u0cc6 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \u0c9a\u0cbf\u0c82\u0ca4\u0ca8\u0ccd\u200c \u0cac\u0cc7\u0cb0\u0ccd\u0caf\u0cbe\u0cb0\u0cc2 \u0c85\u0cb2\u0ccd\u0cb2, \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \u0c9a\u0cc6\u0cc2\u0c9a\u0ccd\u0c9a\u0cb2 \u0cb8\u0cbf\u0ca8\u0cbf\u0cae\u0cbe. \u0c9a\u0cc6\u0cc2\u0c9a\u0ccd\u0c9a\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0ca8 \u0cb9\u0cbe\u0c97\u0cc2 \u0cac\u0cbf\u0c97\u0ccd\u200c\u0cac\u0c9c\u0cc6\u0c9f\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6 \u0c96\u0cc1\u0cb7\u0cbf \u0c9a\u0cbf\u0c82\u0ca4\u0ca8\u0ccd\u200c\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c88\u0c97\u0cbe\u0c97\u0cb2\u0cc7 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0ccd\u0cb0\u0cc7\u0c9c\u0ccd\u200c \u0c95\u0c82\u0ca1\u0cc1 \u0c9a\u0cbf\u0c82\u0ca4\u0ca8\u0ccd\u200c \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \"\u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c8e\u0cb2\u0ccd\u0cb2\u0cb0 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0ca8\u0cbe\u0cb5\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0cac\u0c82\u0ca6\u0cbf\u0ca6\u0cc6. \u0ca6\u0cb0\u0ccd\u0cb6\u0ca8\u0ccd\u200c \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c8f\u0ca8\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0ccb \u0c86 \u0c8e\u0cb2\u0ccd\u0cb2\u0cbe \u0c85\u0c82\u0cb6\u0c97\u0cb3\u0cc1 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \u0c9a\u0cbf\u0c82\u0ca4\u0ca8\u0ccd\u200c, \u0ca6\u0cb0\u0ccd\u0cb6\u0ca8\u0ccd\u200c \u0c95\u0ccd\u0caf\u0cbe\u0c82\u0caa\u0ccd\u200c\u0c97\u0cc6 \u0cb9\u0cca\u0cb8\u0ca6\u0cbe\u0c97\u0cbf \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cb5\u0cb0\u0cb2\u0ccd\u0cb2. \u0c85\u0ca8\u0cc7\u0c95 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0ca6\u0cb0\u0ccd\u0cb6\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0c82\u0cad\u0cbe\u0cb7\u0ca3\u0cc6\u0caf\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0c95\u0ca5\u0cc6 \u0ca1\u0cbf\u0cb8\u0ccd\u0c95\u0cb6\u0ca8\u0ccd\u200c \u0cb5\u0cb0\u0cc6\u0c97\u0cc2 \u0ca6\u0cb0\u0ccd\u0cb6\u0ca8\u0ccd\u200c \u0c9c\u0cc6\u0cc2\u0ca4\u0cc6 \u0c9a\u0cbf\u0c82\u0ca4\u0ca8\u0ccd\u200c \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf, \u0ca6\u0cb0\u0ccd\u0cb6\u0ca8\u0ccd\u200c \u0c8f\u0ca8\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0cc6, \u0c85\u0cb5\u0cb0 \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c9a\u0cbf\u0c82\u0ca4\u0ca8\u0ccd\u200c\u0c97\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0caf\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0c85\u0cb5\u0cc6\u0cb2\u0ccd\u0cb2\u0cb5\u0cc2 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf'\u0caf\u0cb2\u0ccd\u0cb2\u0cbf \u0cb5\u0c95\u0ccc\u00ec\u0c9f\u0ccd\u200c \u0c86\u0c97\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \"\u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0ca4\u0ccb\u0cb0\u0cbf\u0cb8\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca8\u0cc7\u0c95 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0ca6\u0cb0\u0ccd\u0cb6\u0ca8\u0ccd\u200c \u0c86\u0cb5\u0cb0\u0ca8\u0ccd\u0ca8\u0cc1 \u0cb9\u0ca4\u0ccd\u0ca4\u0cbf\u0cb0\u0ca6\u0cbf\u0c82\u0ca6 \u0ca8\u0ccb\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0ca8\u0c97\u0cc6 \u0c85\u0cb5\u0cb0 \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c, \u0cae\u0ccd\u0caf\u0cbe\u0ca8\u0cb0\u0cbf\u0cb8\u0c82 \u0c8e\u0cb2\u0ccd\u0cb2\u0cb5\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c95\u0ca5\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c9a\u0cbf\u0c82\u0ca4\u0ca8\u0ccd\u200c \u0cae\u0cbe\u0ca4\u0cc1.\u00a0", "3 \u0cb6\u0cc7\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c96\u0ca6\u0cb0\u0ccd\u200c\u0c88\u0c97\u0cbe\u0c97\u0cb2\u0cc7 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf'\u0caf\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0 \u0cb5\u0cbf\u0cad\u0cbf\u0ca8\u0ccd\u0ca8 \u0c97\u0cc6\u0c9f\u0caa\u0ccd\u200c\u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cab\u0ccb\u0c9f\u0ccb\u0c97\u0cb3\u0cc1 \u0cb0\u0cbe\u0cb0\u0cbe\u0c9c\u0cbf\u0cb8\u0cc1\u0ca4\u0ccd\u0ca4\u0cbf\u0cb5\u0cc6. \u0cae\u0cc2\u0cb0\u0cc1 \u0c97\u0cc6\u0c9f\u0caa\u0ccd\u200c \u0c97\u0cb3\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0cae\u0cc2\u0cb0\u0c95\u0ccd\u0c95\u0cc6 \u0cae\u0cc2\u0cb0\u0cc2 \u0c97\u0cc6\u0c9f\u0caa\u0ccd\u200c\u0c97\u0ccd\u0cb3\u0ca8\u0ccd\u0ca8\u0cc1 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c92\u0c82\u0ca6\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0cae\u0cc2\u0cb0\u0cc1 \u0c85\u0cb5\u0ca4\u0cbe\u0cb0\u0cb5\u0cc6\u0ca4\u0ccd\u0ca4\u0cb2\u0cc1 \u0c95\u0cbe\u0cb0\u0ca3\u0cb5\u0cc7\u0ca8\u0cc1 \u0c8e\u0c82\u0ca6\u0cb0\u0cc6 \u0c95\u0ca5\u0cc6 \u0c8e\u0c82\u0ca6\u0cc1 \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c.", "\"\u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0ca5\u0cc6\u0c97\u0cc2 \u0cb9\u0cc6\u0c9a\u0ccd\u0c9a\u0cbf\u0ca8 \u0caa\u0ccd\u0cb0\u0cbe\u0cae\u0cc1\u0c96\u0ccd\u0caf\u0ca4\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0ca6\u0cc6\u0cc2\u0c82\u0ca6\u0cc1 \u0c97\u0c9f\u0ccd\u0c9f\u0cbf \u0c95\u0ca5\u0cc6 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe. \u0c9a\u0cbf\u0ca4\u0ccd\u0cb0 80\u0cb0 \u0ca6\u0cb6\u0c95\u0ca6 \u0c85\u0c82\u0ca4\u0ccd\u0caf\u0ca6\u0cb2\u0ccd\u0cb2\u0cbf \u0c95\u0ca5\u0cc6 \u0ca4\u0cc6\u0cb0\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0ca6\u0cc6. \u0cb9\u0cc0\u0c97\u0cc6 \u0ca4\u0cc6\u0cb0\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c95\u0ca5\u0cc6 \u0cae\u0cc2\u0cb0\u0cc1 \u0cb6\u0cc7\u0ca1\u0ccd\u200c \u0c97\u0cb3\u0cbf\u0c97\u0cc6 \u0ca6\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \u0c92\u0c82\u0ca6\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0cb6\u0cc7\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0ccb\u0ca1\u0cc1\u0cb5 \u0c85\u0cb5\u0c95\u0cbe\u0cb6 \u0c85\u0cb5\u0cb0 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0ca1\u0cbe\u0ca8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c85\u0ca6\u0cc1 \u0c87\u0c82\u0c9f\u0cb0\u0ccd\u200c\u0ca8\u0ccd\u0caf\u0cbe\u0cb6\u0ca8\u0cb2\u0ccd\u200c \u0cb2\u0cc6\u0cb5\u0cc6\u0cb2\u0ccd\u200c\u0ca8 \u0ca1\u0cbe\u0ca8\u0ccd\u200c. \u0c92\u0cac\u0ccd\u0cac \u0cb8\u0cbe\u0cae\u0cbe\u0ca8\u0ccd\u0caf \u0cb5\u0ccd\u0caf\u0c95\u0ccd\u0ca4\u0cbf \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0cbf\u0c82\u0ca6\u0cbe\u0c97\u0cbf \u0cb9\u0cc7\u0c97\u0cc6 \u0ca1\u0cbe\u0ca8\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe\u0ca8\u0cc6 \u0cae\u0ca4\u0ccd\u0ca4\u0cc1 \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cc1\u0cb5 \u0c85\u0c82\u0cb6\u0c97\u0cb3\u0cc7\u0ca8\u0cc2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0ca4\u0ca8\u0ccd\u0ca8 \u0cb8\u0cc1\u0ca4\u0ccd\u0ca4\u0cb2 \u0caa\u0cb0\u0cbf\u0cb8\u0cb0\u0ca6\u0cb2\u0ccd\u0cb2\u0cbf \u0ca1\u0cbe\u0ca8\u0ccd\u200c \u0c86\u0c97\u0cbf \u0cae\u0cc6\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb5\u0ccd\u0caf\u0c95\u0ccd\u0ca4\u0cbf \u0cae\u0cc1\u0c82\u0ca6\u0cc6 \u0cb9\u0cc7\u0c97\u0cc6 \u0c85\u0c82\u0ca4\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cae\u0c9f\u0ccd\u0c9f\u0c95\u0ccd\u0c95\u0cc6 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbe\u0ca8\u0cc6, \u0cb5\u0cbf\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cc2 \u0ca4\u0ca8\u0ccd\u0ca8 \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cb5\u0cbf\u0cb8\u0ccd\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cc6 \u0c8e\u0c82\u0cac \u0c85\u0c82\u0cb6 \u0c87\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0c95\u0cc1\u0ca4\u0cc2\u0cb9\u0cb2\u0c95\u0cbe\u0cb0\u0cbf\u0caf\u0cbe\u0c97\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \u0cb9\u0cbe\u0c97\u0cbe\u0ca6\u0cb0\u0cc6 \u0c87\u0ca6\u0cc1 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0ca8\u0cbe \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c89\u0ca4\u0ccd\u0ca4\u0cb0 \u0c96\u0c82\u0ca1\u0cbf\u0ca4\u0cbe \u0c85\u0cb2\u0ccd\u0cb2, \u0c87\u0ca6\u0cc6\u0cc2\u0c82\u0ca6\u0cc1 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c8e\u0c82\u0c9f\u0cb0\u0ccd\u200c\u0c9f\u0cc8\u0ca8\u0cb0\u0ccd\u200c \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \"\u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cbe\u0cb8\u0ccd\u200c \u0cb9\u0cbe\u0c97\u0cc2 \u0c95\u0ccd\u0cb2\u0cbe\u0cb8\u0ccd\u200c \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cac\u0cc7\u0c95\u0cbe\u0c97\u0cc1\u0cb5\u0c82\u0ca4\u0cb9 \u0c85\u0c82\u0cb6\u0c97\u0cb3\u0cbf\u0cb5\u0cc6. \u0c87\u0cb2\u0ccd\u0cb2\u0cbf \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c\u0c97\u0cc2 \u0cb9\u0cc6\u0c9a\u0ccd\u0c9a\u0cc1 \u0c92\u0ca4\u0ccd\u0ca4\u0cc1\u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cb2\u0cb5\u0ccd\u200c, \u0cae\u0ca6\u0cc1\u0cb5\u0cc6 ... \u0cb9\u0cc0\u0c97\u0cc6 \u0cab\u0ccd\u0caf\u0cbe\u0cae\u0cbf\u0cb2\u0cbf \u0ca1\u0ccd\u0cb0\u0cbe\u0cae\u0cbe \u0c95\u0cc2\u0ca1\u0cbe \u0c87\u0ca6\u0cc6. \u0c96\u0c82\u0ca1\u0cbf\u0ca4\u0cbe \u0c87\u0ca6\u0cc1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6\u0cb2\u0cc7 \u0c87\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cae\u0cc6\u0cb2\u0ccb\u0ca1\u0cbf \u0cb9\u0cbe\u0ca1\u0cc1\u0c97\u0cb3\u0cbf\u0cb5\u0cc6. \u0cb9\u0cca\u0cb8\u0ca6\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0ca6 \u0c97\u0c82\u0ca1-\u0cb9\u0cc6\u0c82\u0ca1\u0ca4\u0cbf\u0caf \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0cc0\u0ca4\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cc2\u0c95\u0ccd\u0cb7\u0ccd\u0cae \u0c85\u0c82\u0cb6\u0c97\u0cb3\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6' \u0c8e\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c. \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c87\u0c82\u0c9f\u0cb0\u0ccd\u200c\u0ca8\u0ccd\u0caf\u0cbe\u0cb6\u0ca8\u0cb2\u0ccd\u200c \u0cb2\u0cc6\u0cb5\u0cc6\u0cb2\u0ccd\u200c\u0ca8 \u0ca1\u0cbe\u0ca8\u0ccd\u200c. \u0cb9\u0cbe\u0c97\u0cbe\u0c97\u0cbf, \u0cae\u0cb2\u0cc7\u0cb7\u0ccd\u0caf\u0cbe \u0cb9\u0cbe\u0c97\u0cc2 \u0ca5\u0cbe\u0caf\u0ccd\u0cb2\u0cc6\u0c82\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf 20 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c92\u0cac\u0ccd\u0cac \u0ca1\u0cbe\u0ca8\u0ccd\u200c \u0cac\u0cc7\u0cb0\u0cc6 \u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cc2 \u0ca4\u0ca8\u0ccd\u0ca8 \u0cb8\u0cbe\u0cae\u0ccd\u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cb5\u0cbf\u0cb8\u0ccd\u0ca4\u0cb0\u0cbf\u0cb8\u0cbf\u0cb0\u0cc1\u0ca4\u0ccd\u0ca4\u0cbe\u0ca8\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6\u0caf\u0c82\u0ca4\u0cc6.", "\u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0c9a\u0cbf\u0c82\u0ca4\u0ca8\u0ccd\u200c \u0c96\u0cc1\u0cb7\u0cbf\u0c97\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c95\u0cbe\u0cb0\u0ca3\u0cb5\u0cc6\u0c82\u0ca6\u0cb0\u0cc6 \u0c9a\u0cbf\u0ca4\u0ccd\u0cb0\u0ca6 \u0ca4\u0cbe\u0cb0\u0cbe\u0cac\u0cb3\u0c97. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0ca6\u0cb0\u0ccd\u0cb6\u0ca8\u0ccd\u200c\u0cb0\u0c82\u0ca4\u0cb9 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0ca8\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6 \u0c96\u0cc1\u0cb7\u0cbf \u0c92\u0c82\u0ca6\u0cc1 \u0c95\u0ca1\u0cc6\u0caf\u0cbe\u0ca6\u0cb0\u0cc6 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3 \u0cb8\u0cbf\u0c95\u0ccd\u0c95 \u0c96\u0cc1\u0cb7\u0cbf \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c95\u0ca1\u0cc6. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca6\u0cc0\u0caa\u0cbe \u0cb8\u0ca8\u0ccd\u0ca8\u0cbf\u0ca7\u0cbf \u0ca8\u0cbe\u0caf\u0c95\u0cbf\u0caf\u0cbe\u0ca6\u0cb0\u0cc6, \u0cb8\u0cc3\u0c9c\u0ca8\u0ccd\u200c \u0cb2\u0ccb\u0c95\u0cc7\u0cb6\u0ccd\u200c, \u0c86\u0ca6\u0cbf\u0ca4\u0ccd\u0caf, \u0caf\u0cb6\u0cb8\u0ccd\u200c, \u0c95\u0cc1\u0cae\u0cbe\u0cb0\u0ccd\u200c \u0cac\u0c82\u0c97\u0cbe\u0cb0\u0caa\u0ccd\u0caa, \u0c9a\u0cbe\u0cb0\u0cc1\u0cb2\u0ca4\u0cbe, \u0cb6\u0cb0\u0ca4\u0ccd\u200c \u0cb2\u0ccb\u0cb9\u0cbf\u0ca4\u0cbe\u0cb6\u0ccd\u0cb5, \u0ca6\u0cbf\u0ca8\u0c95\u0cb0\u0ccd\u200c \u0ca4\u0cc2\u0c97\u0cc1\u0ca6\u0cc0\u0caa \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95\u0cb0\u0cc1 \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0cae\u0c82\u0ca6\u0cbf \u0c95\u0cb2\u0cbe\u0cb5\u0cbf\u0ca6\u0cb0 \u0c9c\u0cc6\u0cc2\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0c96\u0cc1\u0cb7\u0cbf \u0c9a\u0cbf\u0c82\u0ca4\u0ca8\u0ccd\u200c\u0c97\u0cbf\u0ca6\u0cc6. \"\u0c87\u0c82\u0ca4\u0cb9 \u0c85\u0cb5\u0c95\u0cbe\u0cb6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb8\u0cbf\u0c97\u0cb2\u0ccd\u0cb2. \u0c86\u0ca6\u0cb0\u0cc6 \u0ca8\u0ca8\u0c97\u0cc6 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0ca6\u0cb0\u0ccd\u0cb6\u0ca8\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0ca8\u0ca8\u0ccd\u0ca8 \u0c95\u0cb2\u0ccd\u0caa\u0ca8\u0cc6\u0caf\u0c82\u0ca4\u0cc6 \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0ca6\u0cb0\u0ccd\u0cb6\u0ca8\u0ccd\u200c \u0cb8\u0cb9\u0ccb\u0ca6\u0cb0 \u0ca6\u0cbf\u0ca8\u0c95\u0cb0\u0ccd\u200c \u0ca4\u0cc2\u0c97\u0cc1\u0ca6\u0cc0\u0caa \u0c95\u0cc2\u0ca1\u0cbe \u0cac\u0ca3\u0ccd\u0ca3 \u0cb9\u0c9a\u0ccd\u0c9a\u0cbf\u0ca6\u0ccd\u0ca6\u0cbe\u0cb0\u0cc6. \"\u0ca6\u0cbf\u0ca8\u0c95\u0cb0\u0ccd\u200c \u0cb5\u0cbf\u0cb2\u0ca8\u0ccd\u200c \u0c86\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c92\u0cac\u0ccd\u0cac \u0c92\u0cb3\u0ccd\u0cb3\u0cc6\u0caf \u0cb5\u0cbf\u0cb2\u0ca8\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c9a\u0cbf\u0c82\u0ca4\u0ca8\u0ccd\u200c.", "\u0c87\u0ca8\u0ccd\u0ca8\u0cc1, \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb8\u0cbf\u0ca6\u0ccd\u0ca7\u0cbe\u0c82\u0ca4\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cb2\u0cc1 \u0c9a\u0cbf\u0c82\u0ca4\u0ca8\u0ccd\u200c \u0cae\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \"\u0c92\u0cac\u0ccd\u0cac \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cbe\u0c97\u0cbf \u0ca8\u0cbe\u0ca8\u0cc1 \u0c8f\u0ca8\u0cc7 \u0c95\u0ca8\u0cb8\u0cc1 \u0c95\u0c82\u0ca1\u0cbf\u0cb0\u0cac\u0cb9\u0cc1\u0ca6\u0cc1. \u0c85\u0ca6\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0ca4\u0cb0\u0cc1\u0cb5\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95\u0ca8 \u0cb8\u0cb9\u0c95\u0cbe\u0cb0 \u0ca4\u0cc1\u0c82\u0cac\u0cbe \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb8\u0cbf\u0ca6\u0ccd\u0ca7\u0cbe\u0c82\u0ca4\u0ccd\u200c \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cb2\u0cc7\u0cac\u0cc7\u0c95\u0cc1.", "\u0cb8\u0cbf\u0ca8\u0cbf\u0cae\u0cbe \u0c87\u0cb5\u0ca4\u0ccd\u0ca4\u0cc1 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6 \u0c8e\u0c82\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0cb8\u0cbf\u0ca6\u0ccd\u0ca7\u0cbe\u0c82\u0ca4\u0ccd\u200c. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0cbe\u0c97\u0cbf \u0ca8\u0cbe\u0ca8\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0c9a\u0cbf\u0ca4\u0ccd\u0cb0 \u0c8f\u0caa\u0ccd\u0cb0\u0cbf\u0cb2\u0ccd\u200c 14 \u0cb0\u0c82\u0ca6\u0cc1 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0cb8\u0cc1\u0ca6\u0ccd\u0ca6\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb8\u0cc1\u0cae\u0cbe\u0cb0\u0cc1 350 \u0cb0\u0cbf\u0c82\u0ca6 400 \u0c9a\u0cbf\u0ca4\u0ccd\u0cb0\u0cae\u0c82\u0ca6\u0cbf\u0cb0\u0c97\u0cb3\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0ca6\u0cc6. \"\u0cb8\u0cbf\u0ca8\u0cbf\u0cae\u0cbe\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0ca6\u0cbf\u0ca8\u0ca6\u0cbf\u0c82\u0ca6 \u0ca6\u0cbf\u0ca8\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0ca6\u0cc6. \u0c9a\u0cbf\u0ca4\u0ccd\u0cb0 \u0c86 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf \u0cae\u0c9f\u0ccd\u0c9f\u0cb5\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0cc6' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c9a\u0cbf\u0c82\u0ca4\u0ca8\u0ccd\u200c \u0cae\u0cbe\u0ca4\u0cc1."], "title": "\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf \u0c9a\u0cb0\u0cbf\u0ca4\u0ccd\u0cb0\u0cc6  \u0ca1\u0cbe\u0ca8\u0ccd\u200c\u0cb5\u0cc6\u0cc2\u0cac\u0ccd\u0cac\u0ca8 \u0cb9\u0cc8\u0cb5\u0ccb\u0cb2\u0ccd\u0c9f\u0cc7\u0c9c\u0ccd\u200c \u0cb8\u0ccd\u0c9f\u0ccb\u0cb0\u0cbf"},
{"url": "https://www.udayavani.com/kannada/news/women/210686/beautiful-mind-tuning", "content": ["\u0c95\u0ca8\u0ccd\u0ca8\u0ca1\u0ca6 \u0cac\u0cc7\u0ca1\u0cbf\u0c95\u0cc6\u0caf \u0ca8\u0c9f\u0cbf\u0caf\u0cb0 \u0caa\u0c9f\u0ccd\u0c9f\u0cbf \u0cae\u0cbe\u0ca1\u0cb2\u0cc1 \u0cb9\u0cca\u0cb0\u0c9f\u0cb0\u0cc6 \u0ca5\u0c9f\u0ccd\u0c9f\u0c82\u0ca4 \u0ca8\u0cc6\u0ca8\u0caa\u0cbe\u0c97\u0cb5\u0cc1\u0ca6\u0cc1 \u0cb6\u0ccd\u0cb0\u0cc1\u0ca4\u0cbf \u0cb9\u0cb0\u0cbf\u0cb9\u0cb0\u0ca8\u0ccd\u200c \u0cb9\u0cc6\u0cb8\u0cb0\u0cc1.\u00a0\u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4 \u0ca8\u0c9f\u0cbf \u0c8e\u0c82\u0ca6\u0cc1 \u0cb2\u0cc6\u0c95\u0ccd\u0c95 \u0cb9\u0cbe\u0c95\u0cbf\u0ca6\u0cbe\u0c97\u0cb2\u0cc2 \u0cb6\u0ccd\u0cb0\u0cc1\u0ca4\u0cbf \u0c95\u0ca3\u0ccd\u0cae\u0cc1\u0c82\u0ca6\u0cc6 \u0cb8\u0cc1\u0cb3\u0cbf\u0caf\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \"\u0cb2\u0cc2\u0cb8\u0cbf\u0caf\u0cbe' \u0c9a\u0cbf\u0ca4\u0ccd\u0cb0\u0ca6\u00a0\u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c97\u0ccd\u0cb0\u0cbe\u0c82\u0ca1\u0ccd\u200c \u0c8e\u0c82\u0c9f\u0ccd\u0cb0\u0cbf \u0caa\u0ca1\u0cc6\u0ca6 \u0c88\u0c95\u0cc6 \u0c95\u0ca8\u0ccd\u0ca8\u0ca1\u0cb5\u0cb2\u0ccd\u0cb2\u0ca6\u0cc6 \u0ca4\u0cae\u0cbf\u0cb3\u0cc1, \u0cae\u0cb2\u0caf\u0cbe\u0cb3\u0c82 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0caa\u0ccd\u0cb0\u0ca4\u0cbf\u0cad\u0cc6\u00a0\u0ca4\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0cb0\u0ca6 \u0c9c\u0cbe\u0caf\u0cae\u0cbe\u0ca8\u0ca6\u0cb5\u0cb0\u0cb2\u0ccd\u0cb2\u0ca6 \u0c87\u0cb5\u0cb0\u0cc1 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf, \u0c85\u0cb5\u0cc1\u0c97\u0cb3\u0cb2\u0ccd\u0cb2\u0cc2 \u0ca8\u0c9f\u0ca8\u0cc6\u0caf\u00a0\u0c9a\u0cae\u0c95\u0ccd\u200c \u0ca4\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0\u0c97\u0cb3\u0cc2 \u0cb8\u0cc7\u0cb0\u0cbf 20 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0c87\u0cb5\u0cb0\u0ca6\u0cc1. \"\u0cac\u0ccd\u0caf\u0cc2\u0c9f\u0cbf\u0cab\u200c\u0cc1\u0cb2\u0ccd\u200c \u0cae\u0ca8\u0cb8\u0ccd\u0cb8\u0cc1\u0c97\u0cb3\u0cc1'\u00a0\u0c9a\u0cbf\u0ca4\u0ccd\u0cb0\u0ca6 \u0c85\u0cad\u0cbf\u0ca8\u0caf\u0c95\u0ccd\u0c95\u0cc6 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6 \u0cb6\u0ccd\u0cb0\u0cc1\u0ca4\u0cbf \"\u0c85\u0cb5\u0cb3\u0cc1' \u0c9c\u0ca4\u0cc6 \u0cae\u0cbe\u0ca4\u0cbf\u0c97\u0cc6 \u0c95\u0cc1\u0cb3\u0cbf\u0ca4\u0cbe\u0c97...", "\u0caf\u0cb6\u0cb8\u0ccd\u0cb8\u0cc1 \u0ca4\u0ca1\u0cb5\u0cbe\u0ca6\u0cb7\u0ccd\u0c9f\u0cc2 \u0c85\u0ca6\u0cc1 \u0cb8\u0cbf\u0cb9\u0cbf \u0c86\u0c97\u0cbf\u0cb0\u0cc1\u0ca4\u0ccd\u0ca4\u0cc6!\u0ca8\u0cbe\u0cb2\u0ccd\u0c95\u0cc1 \u0cb5\u0cb0\u0ccd\u0cb7\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cbe \u0cac\u0c82\u0ca4\u0cc1 \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cc1. \u0c88\u0cb5\u0cb0\u0cc6\u0c97\u0cc6\u00a0\u0caf\u0cbe\u0cb5\u0cc1\u0ca6\u0cc7 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0cc2 \u0cac\u0c82\u0ca6\u0cbf\u0cb0\u0cb2\u0cbf\u0cb2\u0ccd\u0cb2. \u03bc\u0cb2\u0c82\u0cab\u0cc7\u0cb0\u0ccd\u200c, \u0cb8\u0cc8\u0cae\u0cbe \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cb3\u0cbf\u0c97\u0cc6\u00a0\u0ca8\u0cbe\u0cae\u0cbf\u0ca8\u0cc7\u0cb7\u0ca8\u0ccd\u200c \u0c95\u0cc2\u0ca1 \u0c86\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0cc7 \u0cac\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6\u00a0\u0cac\u0cb9\u0cb3 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0cc6. \u0c92\u0cac\u0ccd\u0cac \u0ca8\u0c9f\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0caf\u0cbe\u0cb5\u0cbe\u0c97\u0cb2\u0cc2 \u0c85\u0ca4\u0ccd\u0caf\u0cc1\u0ca8\u0ccd\u0ca8\u0ca4 \u0c97\u0cb0\u0cbf.\u00a0\u0c87\u0ca6\u0c95\u0ccd\u0c95\u0cc6 \u0cb5\u0cbf\u0cb6\u0ccd\u0cb5\u0cbe\u0cb8\u0cbe\u0cb0\u0ccd\u0cb9\u0ca4\u0cc6\u0caf\u0cc2 \u0cb9\u0cc6\u0c9a\u0ccd\u0c9a\u0cc1. \u0caf\u0cb6\u0cb8\u0ccd\u0cb8\u0cc1 \u0ca4\u0ca1\u0cb5\u0cbe\u0ca6\u0cb7\u0ccd\u0c9f\u0cc2 \u0cb8\u0cbf\u0cb9\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6\u00a0\u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cb2\u0ccd\u0cb2\u0cbe, \u0cb9\u0cbe\u0c97\u0cc6\u0caf\u0cc7 \u0c88 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f \u0cb8\u0cbf\u0cb9\u0cbf\u0caf\u0ca8\u0ccd\u0ca8\u0cc1 \u0c9a\u0caa\u0ccd\u0caa\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "\u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cbf\u0caf\u0cc7 \u0c87\u0cb0\u0ccd\u0cb2\u0cbf\u0cb2\u0ccd\u0cb2!\u0ca8\u0ca8\u0ccd\u0ca8\u0c82\u0ca5 \u0ca8\u0c9f\u0cbf\u0caf\u0cb0\u0cbf\u0c97\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cbf\u0c97\u0cc1\u0cb5\u0cc1\u0ca6\u0cc1 \u0ca4\u0cc1\u0c82\u0cac\u0cbe \u0c95\u0cb7\u0ccd\u0c9f \u0c85\u0c82\u0ca4 \u0c85\u0c82\u0ca6\u0cc6\u0cc2R\u0c82\u0ca1\u0cbf\u0ca6\u0ccd\u0ca6\u0cc6.\u00a0\u0c9a\u0cc2\u0cb0\u0cc7 \u0c9a\u0cc2\u0cb0\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf\u0cc2 \u0c87\u0cb0\u0cb2\u0cbf\u0cb2\u0ccd\u0cb2 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cac\u0c97\u0ccd\u0c97\u0cc6. \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c98\u0ccb\u0cb7\u0ca3\u0cc6\u0caf\u0cbe\u0ca6\u0cbe\u0c97\u0cb2\u0cc2\u00a0\u0ca8\u0cbe\u0ca8\u0cc1 \u0ca8\u0c82\u0cac\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cae\u0ccd\u0cae \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0cac\u0cbe\u0cb0\u0cbf \u0c95\u0cc7\u0cb3\u0cbf\u0ca6\u0ccd\u0ca6\u0cc6. \"\u0c87\u0ca6\u0cc1\u00a0\u0ca8\u0cbf\u0c9c\u0cbe\u0ca8\u0cbe?' \u0c85\u0c82\u0ca4. \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cac\u0c82\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2.\u00a0\u0ca8\u0cbe\u0ca8\u0cbf\u0ca6\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 4 \u0cb5\u0cb0\u0ccd\u0cb7\u0ca6 \u0cb5\u0cc3\u0ca4\u0ccd\u0ca4\u0cbf \u0c9c\u0cc0\u0cb5\u0ca8\u0c95\u0ccd\u0c95\u0cc6 \u0cb8\u0cbf\u0c95\u0ccd\u0c95 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c8e\u0c82\u0ca6\u0cc1 \u0cad\u0cbe\u0cb5\u0cbf\u0cb8\u0cbf\u0cb0\u0cc1\u0cb5\u0cc6", "\u00a0\u0c85\u0cae\u0ccd\u0cae \u0cae\u0cc6\u0c9a\u0ccd\u0c9a\u0cbf\u0ca6 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0ca8\u0ca8\u0ccd\u0ca8 \u0c85\u0cae\u0ccd\u0cae\u0ca8\u0cc7 \u0ca8\u0ca8\u0ccd\u0ca8 \u0cac\u0cc6\u0cb8\u0ccd\u0c9f\u0ccd\u200c \u0c95\u0ccd\u0cb0\u0cbf\u0c9f\u0cbf\u0c95\u0ccd\u200c. \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0c85\u0cad\u0cbf\u0ca8\u0caf\u0cb5\u0ca8\u0ccd\u0ca8\u0cc1 \u0cb9\u0cca\u0c97\u0cb3\u0cbf\u0ca6\u0ccd\u0ca6\u0cc1\u00a0\u0cac\u0cb9\u0cb3 \u0c95\u0ca1\u0cbf\u0cae\u0cc6. \u0c86\u0ca6\u0cb0\u0cc6 \"\u0cac\u0ccd\u0caf\u0cc2\u0c9f\u0cbf\u0cab\u200c\u0cc1\u0cb2\u0ccd\u200c \u0cae\u0ca8\u0cb8\u0ccd\u0cb8\u0cc1\u0c97\u0cb3\u0cc1' \u0c9a\u0cbf\u0ca4\u0ccd\u0cb0 \u0ca8\u0ccb\u0ca1\u0cbf \"\u0cac\u0cb9\u0cb3\u00a0\u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0caf' \u0c8e\u0c82\u0ca6\u0cc1 \u0cad\u0cbe\u0cb5\u0cc1\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0cc7 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cac\u0c82\u0ca6\u0cbf\u0ca6\u0ccd\u0ca6\u0cc1\u00a0\u0c87\u0ca8\u0ccd\u0ca8\u0cc2 \u0cb8\u0c82\u0ca4\u0ccb\u0cb7. \u0ca8\u0cae\u0ccd\u0cae\u0ca6\u0cc1 \u0cb8\u0c82\u0caa\u0ccd\u0cb0\u0ca6\u0cbe\u0caf\u0cb8\u0ccd\u0ca5 \u0c95\u0cc1\u0c9f\u0cc1\u0c82\u0cac. \u0c97\u0ccc\u0cb0\u0cb5\u0caf\u0cc1\u0ca4\u0cb5\u0cbe\u0c97\u0cbf\u00a0\u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c95\u0cbe\u0cb0\u0ccd\u0caa\u0ccb\u0cb0\u0cc6\u0c9f\u0ccd\u200c \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cb8\u0cc7\u0cb0\u0cbf\u0c95\u0cc6\u0cc2 \u0c85\u0c82\u0ca4\u0cbf\u0ca6\u0ccd\u0cb0\u0cc1 \u0c85\u0cae\u0ccd\u0cae. \u0c88\u0c97\u00a0\u0c85\u0cae\u0ccd\u0cae\u0ca8\u0cbf\u0c97\u0cc2 \u0ca8\u0ca8\u0ccd\u0ca8 \u0cae\u0cc7\u0cb2\u0cc6 \u0cb5\u0cbf\u0cb6\u0ccd\u0cb5\u0cbe\u0cb8 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \u0ca8\u0cbe\u0ca8\u0cbf\u0cb2\u0ccd\u0cb2\u0cbf \u0c8f\u0ca8\u0cc1 \u0cb8\u0cbe\u0ca7\u0cbf\u0cb8\u0cac\u0caf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6\u00a0\u0c8e\u0c82\u0ca6\u0cc1 \u0c85\u0cae\u0ccd\u0cae \u0ca4\u0cbf\u0cb3\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0c97\u0cc6 \u0c85\u0cb5\u0cb0 \u0cb8\u0c82\u0caa\u0cc2\u0cb0\u0ccd\u0ca3 \u0cac\u0cc6\u0c82\u0cac\u0cb2 \u0c87\u0ca6\u0cc6.", "\u0c95\u0cb2\u0ccd\u0caa\u0ca8\u0cbe\u0cb2\u0ccb\u0c95\u0ca6\u0cb2\u0ccd\u0cb2\u0cbf \u0cb5\u0cbf\u0cb9\u0cbe\u0cb0\u0ca8\u0ca8\u0ccd\u0ca8 \u0c85\u0cae\u0ccd\u0cae \u0caf\u0cbe\u0cb5\u0cbe\u0c97\u0ccd\u0cb2\u0cc2 \u0cb9\u0cc7\u0cb3\u0ccd\u0ca4\u0cbf\u0cb0\u0ccd\u0ca4\u0cbe\u0cb0\u0cc6. \"\u0c8f\u0cae\u0ccd\u200c \u0cab\u0cbe\u0cb0\u0ccd\u200c \u0ca6\u00a0\u0cb8\u0ccd\u0c95\u0cc8 \u0caf\u0cc1 \u0cb5\u0cbf\u0cb2\u0ccd\u200c \u0cb0\u0cc0\u0c9a\u0ccd\u200c \u0ca6 \u0cb8\u0cc0\u0cb2\u0cbf\u0c82\u0c97\u0ccd\u200c' \u0c85\u0c82\u0ca4. \u0c85\u0ca6\u0cb0\u0c82\u0ca4\u0cc6 \u0ca8\u0cbe\u0ca8\u0cc2\u0cae\u0cb9\u0ca4\u0ccd\u0cb5\u0cbe\u0c95\u0cbe\u0c82\u0c95\u0ccd\u0cb7\u0cbf. \u0ca8\u0cbe\u0ca8\u0cc1 \u0c86\u0cb8\u0ccd\u0c95\u0cb0\u0ccd\u200c \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cc6 \u0c97\u0cc1\u0cb0\u0cbf \u0c87\u0c9f\u0ccd\u0c9f\u0cb0\u0cc6 \u0cb0\u0cbe\u0c9c\u0ccd\u0caf\u00a0\u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6\u0c82\u0ca6\u0cc1 \u0ca8\u0c82\u0cac\u0cc1\u0cb5\u0cb5\u0cb3\u0cc1. \u0ca6\u0cc6\u0cc2\u0ca1\u0ccd\u0ca1 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cc1\u0cb5\u0c95\u0ca8\u0cb8\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cbe \u0cb8\u0ca6\u0cbe \u0c95\u0cb2\u0ccd\u0caa\u0ca8\u0cbe \u0cb2\u0ccb\u0c95\u0ca6\u0cb2\u0ccd\u0cb2\u0cbf \u0cb5\u0cbf\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u00a0", "\u0cb5\u0cc0\u0c95\u0ccd\u0cb7\u0c95\u0cb0 \u0c9c\u0ca4\u0cc6\u0c97\u0cc6 \u0c95\u0cbe\u0cb2\u0cb5\u0cc2 \u0cac\u0ca6\u0ccd\u0cb2\u0cbe\u0c97\u0cbf\u0ca6\u0cc6...\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb9\u0cca\u0cb8\u0ca4\u0cc6\u0cc2\u0c82\u0ca6\u0cc1 \u0cae\u0c97\u0ccd\u0c97\u0cc1\u0cb2\u0cbf\u0c97\u0cc6 \u0cb9\u0cca\u0cb0\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb8\u0cae\u0caf\u0ca6\u0cb2\u0ccd\u0cb2\u0cbf\u00a0\u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \"\u0cb2\u0cc2\u0cb8\u0cbf\u0caf\u0cbe'\u0ca6\u0c82\u0ca5 \u0cb9\u0cca\u0cb8 \u0caa\u0ccd\u0cb0\u0caf\u0ccb\u0c97\u0ca6\u00a0\u0c9a\u0cbf\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0ca8\u0ca8\u0ccd\u0ca8 \u0c85\u0ca6\u0cc3\u0cb7\u0ccd\u0c9f. \u0ca8\u0cae\u0ccd\u0cae \u0cae\u0ca8\u0cc6\u0c97\u0cb3\u0cb2\u0ccd\u0cb2\u0cbf \u0ca4\u0cbe\u0caf\u0c82\u0ca6\u0cbf\u0cb0\u0cc1, \u0c85\u0c95\u0ccd\u0c95\u0c82\u0ca6\u0cbf\u0cb0\u0cc7\u0cb9\u0cc6\u0c9a\u0ccd\u0c9a\u0cc1 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0cc1\u0ca4\u0cb0\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0ca8\u0cc6\u0caf \u0c8e\u0cb2\u0ccd\u0cb2\u0cbe \u0ca8\u0cbf\u0cb0\u0ccd\u0ca7\u0cbe\u0cb0\u0c97\u0cb3\u0ca8\u0ccd\u0ca8\u0cc2\u00a0\u0c85\u0cb5\u0cb0\u0cc7 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0ca4\u0cbe\u0cb0\u0cc6. \u0c87\u0c82\u0ca5 \u0cae\u0cb9\u0cbf\u0cb3\u0cc6\u0caf\u0cb0 \u0caa\u0cbe\u0ca4\u0ccd\u0cb0 \u0ca4\u0cc6\u0cb0\u0cc6 \u0cae\u0cc7\u0cb2\u0cc6 \u0caa\u0ccd\u0cb0\u0ca4\u0cbf\u0cac\u0cbf\u0c82\u0cac\u0cbf\u0cb8\u0cac\u0cc7\u0c95\u0cc1.\u00a0\u0c88\u0c97 \u0c85\u0c82\u0ca5 \u0caa\u0ccd\u0cb0\u0caf\u0ccb\u0c97\u0c97\u0cb3\u0cc1 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb5\u0cc6. \"\u0cb6\u0cc1\u0ca6\u0ccd\u0ca7\u0cbf', \"\u0c8a\u0cb0\u0ccd\u0cb5\u0cbf'\u0caf\u0c82\u0ca5\u00a0\u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc2 \u0cb9\u0cc6\u0c9a\u0ccd\u0c9a\u0cc1 \u0cb9\u0ca3 \u0c97\u0cb3\u0cbf\u0cb8\u0cc1\u0cb5\u0c82\u0ca4\u0cbe\u0c97\u0cac\u0cc7\u0c95\u0cc1. \u0c86\u0c97 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cb8\u0ca4\u0ccd\u0cb5\u0caa\u0cc2\u0cb0\u0ccd\u0ca3 \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cb5\u0cc6.", "\u0caf\u0cbe\u0cb5 \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6\u0caf\u0cc2 \u0cac\u0cc7\u0c9c\u0cbe\u0cb0\u0cbf\u0cb2\u0ccd\u0cb2...\"\u0caa\u0ccd\u0cb2\u0cb8\u0ccd\u200c' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c90\u0c9f\u0c82 \u0cb9\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6.\u00a0\u0ca8\u0cbf\u0ca8\u0c97\u0cbf\u0ca6\u0cc1 \u0cac\u0cc7\u0c95\u0cbf\u0ca4\u0ccd\u0ca4\u0cbe \u0c8e\u0c82\u0ca6\u0cc1 \u0cb9\u0cb2\u0cb5\u0cb0\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc1. \u0cb9\u0ccc\u0ca6\u0cc1, \u0ca8\u0ca8\u0c97\u0cbf\u0ca6\u0cc1 \u0cac\u0cc7\u0c95\u0cbf\u0ca4\u0ccd\u0ca4\u0cc1.\u00a0\u0ca8\u0cbe\u0ca8\u0cc1 \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca4\u0cc1\u0c82\u0cac\u0cbe \u0cb9\u0cbf\u0c82\u0c9c\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.\u00a0\u0cb9\u0cbf\u0c82\u0c9c\u0cb0\u0cbf\u0c95\u0cc6 \u0cae\u0cc0\u0cb0\u0cb2\u0cc1 \u0c88 \u0ca8\u0cc3\u0ca4\u0ccd\u0caf \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1\u0cc6. \"\u0cac\u0cb9\u0cc1\u0ca4\u0cbe\u0cb0\u0cbe\u0c97\u0ca3\u0ca6 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc7\u0c95\u0cc6\u00a0\u0c92\u0caa\u0ccd\u0c95\u0ccb\u0ca4\u0cc0\u0caf\u0cbe?' \u0c8e\u0c82\u0ca6\u0cb0\u0cc1. \u0ca8\u0cbe\u0ca8\u0cc6\u0cc2\u0c82\u0ca5\u0cb0\u0cbe \u0cac\u0cbf\u0cb3\u0cbf \u0c95\u0ccd\u0caf\u0cbe\u0ca8\u0ccd\u0cb5\u0cbe\u0cb8\u0ccd\u200c\u0ca8\u0c82\u0ca4\u0cc6. \u0c86\u0ca6\u0cb7\u0ccd\u0c9f\u0cc1\u0cac\u0ca3\u0ccd\u0ca3\u0c97\u0cb3\u0ca8\u0ccd\u0ca8\u0cc1 \u0c95\u0ccd\u0caf\u0cbe\u0ca8\u0ccd\u0cb5\u0cbe\u0cb8\u0ccd\u200c \u0cae\u0cc7\u0cb2\u0cc6 \u0ca4\u0cc1\u0c82\u0cac\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cb0\u0c82\u0ca4\u0cc6,\u00a0\u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb9\u0cc7\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cb5\u0cc6\u0caf\u0ccb \u0cb9\u0cbe\u0c97\u0cc6 \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6\u00a0\u0ca4\u0cb2\u0cc1\u0caa\u0cbf\u0ca6\u0ccd\u0ca6\u0cc7\u0ca8\u0cc6. \u0ca4\u0cbe\u0cb0\u0c95\u0ccd\u200c, \u0ca6 \u0cb5\u0cbf\u0cb2\u0ca8\u0ccd\u200c\u0ca8\u0c82\u0ca5 \u0caa\u0c95\u0ccd\u0c95\u0cbe \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cb0 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2\u00a0\u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc7 \u0cb0\u0cc0\u0ca4\u0cbf\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0c85\u0c82\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc2\u0cb0\u0cc1\u0cb5\u00a0\u0c9c\u0cbe\u0caf\u0cae\u0cbe\u0ca8 \u0ca8\u0ca8\u0ccd\u0ca8\u0ca6\u0cb2\u0ccd\u0cb2.", "\u0ca8\u0cc3\u0ca4\u0ccd\u0caf \u0cb8\u0cbe\u0cae\u0cb0\u0ccd\u0ca5\u0ccd\u0caf \u0ca4\u0ccb\u0cb0\u0cc1\u0cb5 \u0c85\u0cb5\u0c95\u0cbe\u0cb6 \u0ca6\u0cc6\u0cc2\u0cb0\u0cc6\u0ca4\u0cbf\u0cb2\u0ccd\u0cb2...\u0ca8\u0cbe\u0ca8\u0cc1 \u0cae\u0cc2\u0cb2\u0ca4\u0c83 \u0ca8\u0cc3\u0ca4\u0ccd\u0caf\u0c97\u0cbe\u0ca4\u0cbf. \u0ca1\u0cbe\u0ca8\u0ccd\u0cb8\u0ccd\u200c \u0cae\u0cc2\u0cb2\u0c95\u0cb5\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6\u00a0\u0cac\u0c82\u0ca6\u0cc6. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0ca8\u0cc3\u0ca4\u0ccd\u0caf \u0caa\u0ccd\u0cb0\u0ca4\u0cbf\u0cad\u0cc6 \u0ca4\u0ccb\u0cb0\u0cb2\u0cc1 \u0cb8\u0cc2\u0c95\u0ccd\u0ca4 \u0c85\u0cb5\u0c95\u0cbe\u0cb6\u0cb5\u0cc7 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2\u00a0\u0c8e\u0c82\u0cac \u0cac\u0cc7\u0cb8\u0cb0 \u0c87\u0ca6\u0cc6. \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb8\u0cb0\u0ccd\u200c \u0c95\u0cc2\u0ca1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0c85\u0ca6\u0ca8\u0ccd\u0ca8\u0cc7\u00a0\u0cb9\u0cc7\u0cb3\u0cbf\u0ca6\u0cb0\u0cc1.", "\u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0ca8\u0c9f\u0cbf\u0caf\u0cbe\u0c97\u0cc1\u0cb5\u0cbe\u0cb8\u0cc6...\u0ca8\u0ca8\u0c97\u0cc6 \u0c87\u0c82\u0ca5\u0ca6\u0ccd\u0ca6\u0cc7 \u0ca8\u0c9f\u0ca8 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6\u0c97\u0cbf\u0c82\u0ca4,\u00a0\u0c87\u0c82\u0ca4\u0cbf\u0c82\u0ca5 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac\u00a0\u0c86\u0cb8\u0cc6 \u0c87\u0ca6\u0cc6. \u0cae\u0ca3\u0cbf\u0cb0\u0ca4\u0ccd\u0ca8\u0c82, \u0cb8\u0ca4\u0ccd\u0caf\u0caa\u0ccd\u0cb0\u0c95\u0cbe\u0cb6\u0ccd\u200c, \u0ca8\u0cbe\u0c97\u0ca4\u0cbf\u0cb9\u0cb3\u0ccd\u0cb3\u0cbf \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c,\u00a0\u0cae\u0ca8\u0ccd\u0cb8\u0ccb\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cac\u0cc7\u0c95\u0cc1. \u00a0\u0cb8\u0ccc\u0c82\u0ca6\u0cb0\u0ccd\u0caf\u0cb5\u0cc7 \u0c86\u0cb8\u0ccd\u0ca4\u0cbf \u0c85\u0ca8\u0cbf\u0cb8\u0cbf\u0cb2\u0ccd\u0cb2!\u00a0\u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0 \u0c86\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0cb5\u0cbe\u0c97 \u0cb9\u0cb2\u0cb5\u0cc1 \u0cb8\u0c82\u0ca6\u0cc7\u0cb9\u0c97\u0cb3\u0cc1\u00a0\u0ca8\u0ca8\u0c97\u0cbf\u0ca6\u0ccd\u0ca6\u0cb5\u0cc1. \u0ca8\u0cbe\u0ca8\u0cc1 \u0ca8\u0ccb\u0ca1\u0cb2\u0cc1 \u0c9a\u0cc6\u0c82\u0ca6 \u0c87\u0cb2\u0ccd\u0cb2 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1.\u0c88\u0c97\u0cb2\u0cc2 \u0cb9\u0cbe\u0c97\u0cc6\u0caf\u0cc7 \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6! \u0c86\u0ca6\u0cb0\u0cc6, \u0c85\u0ca6\u0cc1 \u0cae\u0cc1\u0c96\u0ccd\u0caf\u0cb5\u0cc7\u00a0\u0c85\u0cb2\u0ccd\u0cb2. \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0c8e\u0cb2\u0ccd\u0cb2\u0ca6\u0ccd\u0ca6\u0c95\u0ccd\u0c95\u0cbf\u0c82\u0ca4 \u0cae\u0cc1\u0c96\u0ccd\u0caf. \u0ca8\u0cae\u0ccd\u0cae \u0c97\u0cc1\u0cb0\u0cbf \u0cac\u0c97\u0ccd\u0c97\u0cc6 \u0cb8\u0ccd\u0caa\u0cb7\u0ccd\u0c9f\u0ca4\u0cc6\u0c87\u0cb0\u0cac\u0cc7\u0c95\u0cc1. \u0ca8\u0cc0\u0cb5\u0cc6\u0cc2\u0cac\u0ccd\u0cac \u0c9a\u0c82\u0ca6\u0ca6 \u0c97\u0cc6\u0cc2\u0c82\u0cac\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c88 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u00a0\u0cb9\u0cc6\u0c9a\u0ccd\u0c9a\u0cbf\u0ca8 \u0caa\u0ccd\u0cb0\u0caf\u0ccb\u0c9c\u0ca8 \u0c87\u0ca6\u0ccd\u0ca6\u0cc7 \u0c87\u0ca6\u0cc6. \u0c86\u0ca6\u0cb0\u0cc6 \u0cb8\u0cc1\u0c82\u0ca6\u0cb0\u0cbf\u0caf\u0cb0\u0cb7\u0ccd\u0c9f\u0cc7\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0caf\u0cb6\u0cb8\u0ccd\u0cb8\u0cc1 \u0caa\u0ca1\u0cc6\u0ca6\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1\u00a0\u0cae\u0cb0\u0cc6\u0caf\u0cac\u0cbe\u0cb0\u0ca6\u0cc1. \u0cb8\u0cc1\u0cb9\u0cbe\u0cb8\u0cbf\u0ca8\u0cbf, \u0c95\u0cb2\u0ccd\u0caa\u0ca8\u0cbe, \u0cb8\u0cb0\u0cbf\u0ca4\u0cbe\u0cb0\u0c82\u0ca5\u00a0\u0ca8\u0c9f\u0cbf\u0caf\u0cb0\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0ca8\u0c9f\u0cbf\u0caf\u0cb0\u0cc1 \u0c8e\u0c82\u0ca6\u0cc1 \u0caa\u0cb0\u0cbf\u0c97\u0ca3\u0cbf\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4\u00a0\u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cb0\u0cc1 \u0c8e\u0c82\u0ca6\u0cc1 \u0caa\u0cb0\u0cbf\u0c97\u0ca3\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u00a0\u0ca4\u0cae\u0ccd\u0cae \u0c85\u0cad\u0cbf\u0ca8\u0caf \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6\u0cbf\u0c82\u0ca6\u0cb2\u0cc7 \u0c87\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cb5\u0cb0\u0cc1.", "\u0ca8\u0cbe\u0ca8\u0cc1 \u0cb5\u0cb0\u0ccd\u0c95\u0ccb\u0cb9\u0cbe\u0cb2\u0cbf\u0c95\u0ccd\u200c\u0ca8\u0cbe\u0ca8\u0cc1 \u0cb8\u0cc1\u0cae\u0ccd\u0cae\u0ca8\u0cc6 \u0c95\u0cc2\u0ca4\u0cc1 \u0c95\u0cbe\u0cb2 \u0c95\u0cb3\u0cc6\u0caf\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2.\u00a0\"\u0ca4\u0cc6\u0cb2\u0ccd\u0cb8\u0cbe' \u0c8e\u0c82\u0cac \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cc6 \u0c95\u0cc8 \u0cb9\u0cbe\u0c95\u0cbf\u0ca6\u0ccd\u0ca6\u0cc7\u0ca8\u0cc6. \"\u0c95\u0cb2\u0cbe\u0ca4\u0ccd\u0cae\u0cbf\u0c95'\u00a0\u0c8e\u0c82\u0cac \u0ca4\u0c82\u0ca1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c87\u0c82\u0ca6\u0cbf\u0ca8 \u0cb8\u0cbe\u0cae\u0cbe\u0c9c\u0cbf\u0c95\u00a0\u0cb8\u0cae\u0cb8\u0ccd\u0caf\u0cc6\u0c97\u0cb3 \u0cae\u0cc7\u0cb2\u0cc6 \u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cc6. \u0c92\u0c82\u0ca6\u0cc1\u00a0\u0cad\u0cbe\u0cb7\u0cc6 \u0cb9\u0cc7\u0c97\u0cc6 \u0cb8\u0ca4\u0ccd\u0ca4\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c95\u0cc1\u0cb0\u0cbf\u0ca4\u0cc1 \"\u0c8e\u0cac\u0cbf\u0cb8\u0cbf'\u00a0\u0c95\u0cbf\u0cb0\u0cc1\u0c9a\u0cbf\u0ca4\u0ccd\u0cb0 \u0ca4\u0caf\u0cbe\u0cb0\u0cbf\u0cb8\u0cbf\u0ca6\u0ccd\u0ca6\u0cc6\u0cb5\u0cc1. \u0cae\u0cb9\u0cbf\u0cb3\u0cc6 \u0cb5\u0cc8\u0cb5\u0cbe\u0cb9\u0cbf\u0c95 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf\u00a0\u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0c85\u0ca4\u0ccd\u0caf\u0cbe\u0c9a\u0cbe\u0cb0\u0ca6 \u0c95\u0cc1\u0cb0\u0cbf\u0ca4\u0cc1 \"\u0cb0\u0cc0\u0c9f\u0cbe' \u0c8e\u0c82\u0cac \u0c9a\u0cbf\u0ca4\u0ccd\u0cb0\u00a0\u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6.\u00a0", "\u0084 \u0cab\u0ccd\u0cb0\u0cbf \u0c87\u0ca6\u0ccd\u0ca6\u0cbe\u0c97\u0ccd\u0cb2\u0cb7\u0ccd\u0c9f\u0cc7 \u0c95\u0ca8\u0ccd\u0ca8\u0ca1\u0cbf \u0cae\u0cc1\u0c82\u0ca6\u0cc6 \u0ca8\u0cbf\u0cb2\u0ccd\u0cb2\u0cc1\u0cb5\u0cc6!\u0cae\u0cca\u0ca6\u0cb2\u0cc6\u0cb2\u0ccd\u0cb2\u0cbe \u0ca1\u0cbe\u0ca8\u0ccd\u0cb8\u0ccd\u200c \u0ca8\u0ca8\u0ccd\u0ca8 \u0cab\u0cbf\u0c9f\u0cc6\u0cb8\u0ccd\u200c\u0ca8 \u0c97\u0cc1\u0c9f\u0ccd\u0c9f\u0cbe\u0c97\u0cbf\u0ca4\u0ccd\u0ca4\u0cc1. \u0c88\u0c97\u00a0\u0c85\u0ca6\u0cc2 \u0c85\u0caa\u0cb0\u0cc2\u0caa\u0cb5\u0cbe\u0c97\u0cbf\u0ca6\u0cc6. \u0caa\u0ccd\u0cb0\u0ca4\u0cbf \u0c8a\u0c9f\u0ca6 \u0ca8\u0c82\u0ca4\u0cb0 \u0cac\u0cbf\u0cb8\u0cbf \u0ca8\u0cc0\u0cb0\u0cc1\u0c95\u0cc1\u0ca1\u0cbf\u0ca6\u0cb0\u0cc6 \u0c95\u0cc6\u0cc2\u0cac\u0ccd\u0cac\u0cc1 \u0cb6\u0cc7\u0c96\u0cb0\u0ca3\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c87\u0ca1\u0cc0 \u0ca6\u0cbf\u0ca8 \u0cb9\u0cc6\u0c9a\u0ccd\u0c9a\u0cc1\u00a0\u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0cac\u0cb3\u0cb8\u0cc1\u0cb5 \u0cae\u0cc7\u0c95\u0caa\u0ccd\u200c\u00a0\u0c8e\u0cb2\u0ccd\u0cb2\u0cbe \u0cac\u0ccd\u0cb0\u0cbe\u0c82\u0ca1\u0cc6\u0ca1\u0ccd\u200c. \u0c86\u0c97\u0cbe\u0c97 \u0cae\u0cc1\u0c96 \u0ca4\u0cc6\u0cc2\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc1.\u00a0\u0ca8\u0cbe\u0ca8\u0cc1 \u0cae\u0cc7\u0c95\u0caa\u0ccd\u200c \u0cb0\u0cbf\u0cae\u0ccb\u0cb5\u0cb0\u0ccd\u200c\u0ca8\u0cbf\u0c82\u0ca6 \u0cae\u0cc7\u0c95\u0caa\u0ccd\u200c \u0ca4\u0cc6\u0c97\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6.\u00a0\u0c86\u0cb0\u0ccb\u0c97\u0ccd\u0caf\u0c95\u0cb0 \u0ca4\u0ccd\u0cb5\u0c9a\u0cc6\u0c97\u0cc6 \u0c92\u0c82\u0ca6\u0cc1 \u0cae\u0c82\u0ca4\u0ccd\u0cb0\u0cb5\u0cbf\u0ca6\u0cc6. \"\u0c95\u0cc6\u0ca8\u0ccd\u0cb8\u0cbf\u0c82\u0c97\u0ccd\u200c,\u00a0\u0c9f\u0ccb\u0ca8\u0cbf\u0c82\u0c97\u0ccd\u200c, \u0cae\u0cbe\u0caf\u0cbf\u0cb8c\u0cb0\u0cc8\u0cb8\u0cbf\u0c82\u0c97\u0ccd\u200c' \u0c85\u0c82\u0ca4. \u0cb8\u0ca6\u0cbe \u0c89\u0ca4\u0ccd\u0ca4\u0cae\u00a0\u0c95\u0ccd\u0cb2\u0cc6\u0ca8\u0ccd\u0cb8\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cae\u0cbe\u0caf\u0cbf\u0cb8\u0cb0\u0cc8\u0cb8\u0cb0\u0ccd\u200c \u0cac\u0cb3\u0cb8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0ca8\u0cbe\u0ca8\u0cc7\u0ca8\u0cc2 \u0cac\u0cc6\u0cb3\u0ccd\u0cb3\u0cbf \u0c9a\u0cae\u0c9a\u0cb5\u0ca8\u0ccd\u0ca8\u0cc1\u00a0\u0cac\u0cbe\u0caf\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cac\u0cc6\u0cb3\u0cc6\u0ca6\u0cb5\u0cb3\u0cb2\u0ccd\u0cb2.\u00a0\u0ca8\u0ca8\u0ccd\u0ca8\u0ca6\u0cc1 \u0c88\u0c97\u0cb2\u0cc2 \u0cae\u0ca7\u0ccd\u0caf\u0cae \u0cb5\u0cb0\u0ccd\u0c97\u0ca6\u00a0\u0c95\u0cc1\u0c9f\u0cc1\u0c82\u0cac. \u0ca8\u0ca8\u0ccd\u0ca8 \u0c95\u0cc1\u0c9f\u0cc1\u0c82\u0cac\u0ca6\u00a0\u0ca8\u0cbf\u0cb0\u0ccd\u0cb5\u0cb9\u0ca3\u0cc6\u0caf\u0cc2 \u0ca8\u0ca8\u0c97\u0cc6 \u0cae\u0cc1\u0c96\u0ccd\u0caf.\u00a0\u0c85\u0ca6\u0c95\u0ccd\u0c95\u0cbe\u0c97\u0cbf, \u0c95\u0cc6\u0cb2\u0cb5\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1\u00a0\u0c9c\u0cc0\u0cb5\u0ca8\u0c95\u0ccd\u0c95\u0ccb\u0cb8\u0ccd\u0c95\u0cb0 \u0c85\u0c82\u0ca4\u0cb2\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0\u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0ca8\u0ccd\u0ca8\u0cc1 \u0cae\u0ca8\u0cb8\u0ccd\u0cb8\u0cbf\u0ca8 \u0c96\u0cc1\u0cb7\u0cbf\u0c97\u0ccb\u0cb8\u0ccd\u0c95\u0cb0\u00a0\u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbf\u0c9f\u0ccd\u200c, \u0cab\u0ccd\u0cb2\u0cbe\u0caa\u0ccd\u200c \u0cac\u0c97\u0ccd\u0c97\u0cc6\u00a0\u0c9a\u0cbf\u0c82\u0ca4\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "\u0c87\u0caa\u0ccd\u0caa\u0ca4\u0ccd\u0ca4\u0cc1 \u0cb5\u0cb0\u0ccd\u0cb7\u0c97\u0cb3 \u0cac\u0cb3\u0cbf\u0c95 \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0cb5\u0ca8\u0ccd\u0ca8\u0cc1\u0ca8\u0cbe\u0ca8\u0cc1 \u0cb9\u0cbf\u0c82\u0ca6\u0cbf\u0cb0\u0cc1\u0c97\u0cbf \u0ca8\u0ccb\u0ca1\u0cbf\u0ca6\u0cbe\u0c97 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u00a0\u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1 \u0c92\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0c95\u0ccd\u0cb7\u0ca3\u0cb5\u0cbe\u0c97\u0cbf \u0c95\u0ca3\u0ccd\u0cae\u0cc1\u0c82\u0ca6\u0cc6\u0cac\u0cb0\u0cac\u0cb9\u0cc1\u0ca6\u0cc1. \u0c88 \u0cb8\u0cae\u0cbe\u0cb0\u0c82\u0cad \u0c85\u0cb7\u0ccd\u0c9f\u0cca\u0c82\u0ca6\u0cc1\u00a0\u0cb9\u0cc3\u0ca6\u0caf\u0cb8\u0ccd\u0caa\u0cb0\u0ccd\u0cb6\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c\u00a0\u0c85\u0cb5\u0cb0\u0c82\u0ca5 \u0ca6\u0c82\u0ca4\u0c95\u0ca5\u0cc6 \u0cb9\u0cc1\u0c9f\u0ccd\u0c9f\u0cbf\u0ca6 \u0ca6\u0cbf\u0ca8\u0ca6\u0c82\u0ca6\u0cc1\u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0ccb\u0ca6\u0cc2 \u0c92\u0c82\u0ca6\u0cc1 \u0cb8\u0c82\u0cad\u0ccd\u0cb0\u0cae.\u00a0\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc8\u0caf\u0cbf\u0c82\u0ca6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0ccb\u0ca6\u0cc2\u00a0\u0c87\u0ca8\u0ccd\u0ca8\u0cca\u0c82\u0ca6\u0cc1 \u0c96\u0cc1\u0cb7\u0cbf...", "\u0c9a\u0cc7\u0ca4\u0ca8 \u0c9c\u0cc6. \u0c95\u0cc6"], "title": "\u0cac\u0ccd\u0caf\u0cc2\u0c9f\u0cbf\u0cab\u200c\u0cc1\u0cb2\u0ccd\u200c \u0cae\u0ca8\u0cb8\u0ccd\u0cb8\u0cbf\u0ca8 \u0cb6\u0ccd\u0cb0\u0cc1\u0ca4\u0cbf"},
{"url": "https://www.udayavani.com/kannada/news/women/211582/good-air-in-chandanavana", "content": ["\u0cb8\u0c82\u0cad\u0cbe\u0cb7\u0ca3\u0cc6\u0caf\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0c82\u0ca4\u0cc6 \u0ca4\u0ccb\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cac\u0cc6\u0cc2\u0c97\u0cb8\u0cc6 \u0c95\u0c82\u0c97\u0cb3 \u0c88 \u0cb8\u0ccd\u0ca8\u0cbf\u0c97\u0ccd\u0ca7 \u0cb8\u0cc1\u0c82\u0ca6\u0cb0\u0cbf, \u0cb9\u0cbf\u0ca4\u0cbe \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cb0\u0cbf\u0cb2\u0ccd\u0cb2 \u0c8e\u0c82\u0cac \u0c95\u0cc6\u0cc2\u0cb0\u0ca4\u0cc6\u0caf\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cac\u0cb2\u0ccd\u0cb2\u0cc6\u0ca8\u0cc6\u0c82\u0cac \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cb2\u0ccd\u0cb2\u0cbf \u0cac\u0cb2\u0c97\u0cbe\u0cb2\u0cbf\u0c9f\u0ccd\u0c9f\u0cc1 \u0cac\u0c82\u0ca6\u0cb5\u0cb0\u0cc1. \u0c85\u0ca6\u0c95\u0ccd\u0c95\u0cc2 \u0cae\u0cc1\u0c82\u0c9a\u0cc6 \u0ca8\u0cbe\u0c9f\u0c95\u0c97\u0cb3\u0cb2\u0ccd\u0cb2\u0cbf \u0caa\u0cbe\u0cb0\u0ccd\u0c9f\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0cb8\u0ccd\u0c95\u0cc2\u0cb2\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc1. \u0c9c\u0cbe\u0cb9\u0cbf\u0cb0\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0cb0\u0cc1. \u0ca1\u0ccd\u0caf\u0cbe\u0ca8\u0ccd\u0cb8\u0cbf\u0c82\u0c97\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0cb0\u0cbf\u0caf\u0cbe\u0cb2\u0cbf\u0c9f\u0cbf \u0cb6\u0ccb \u0cb5\u0cbf\u0c9c\u0cc7\u0ca4\u0cc6. \u0c87\u0cb5\u0cc6\u0cb2\u0ccd\u0cb2\u0c95\u0ccd\u0c95\u0cc2 \u0cae\u0cc1\u0c82\u0c9a\u0cc6 \u0caa\u0ccd\u0cb0\u0ca4\u0cbf\u0cb7\u0ccd\u0c9f\u0cbf\u0ca4 \u0c95\u0c82\u0caa\u0ca8\u0cc0\u0cb2\u0cbf \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c \u0c85\u0ca8\u0cbe\u0cb2\u0cbf\u0cb8\u0ccd\u0c9f\u0ccd\u200c! \u0c9f\u0cbf\u0caa\u0ccd\u200c \u0c9f\u0cbe\u0caa\u0ccd\u200c \u0ca6\u0cbf\u0cb0\u0cbf\u0cb8\u0cbf\u0ca8\u0cb2\u0ccd\u0cb2\u0cbf, \u0c95\u0cbe\u0cb0\u0ccd\u0caa\u0cca\u0cb0\u0cc7\u0c9f\u0ccd\u200c \u0c9c\u0c97\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c95\u0cb3\u0cc6\u0ca6\u0cc1\u0cb9\u0ccb\u0c97\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0cb9\u0cbf\u0ca4\u0cbe \u0c86 \u0ca8\u0cc8\u0ca8\u0ccd\u200c \u0c9f\u0cc1 \u0cab\u0cc8\u0cb5\u0ccd\u200c \u0c9c\u0cbe\u0cac\u0ccd\u200c \u0cac\u0cbf\u0c9f\u0ccd\u0c9f\u0cc1 \u0c95\u0cbe\u0cb2\u0ccd\u200c \u0c95\u0cc6.\u0c9c\u0cbf \u0caa\u0ccd\u0cb0\u0cc0\u0ca4\u0cbf \u0cae\u0ca4\u0ccd\u0ca4\u0cc1 \u0cac\u0cc6\u0c9f\u0ccd\u0c9f\u0ca6\u0cb7\u0ccd\u0c9f\u0cc1 \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0c82\u0c97\u0cb3\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbf\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0c82\u0ca6\u0cb0\u0cc1. \u0c85\u0c82\u0ca6 \u0cb9\u0cbe\u0c97\u0cc6 \u0c87\u0cb5\u0cb0 \u0ca4\u0c82\u0ca6\u0cc6- \u0ca4\u0cbe\u0caf\u0cbf \u0cb8\u0cbf\u0cb9\u0cbf\u0c95\u0cb9\u0cbf \u0c9a\u0c82\u0ca6\u0ccd\u0cb0\u0cc1 \u0cae\u0ca4\u0ccd\u0ca4\u0cc1 \u0c97\u0cc0\u0ca4\u0cbe \u0ca6\u0c82\u0caa\u0ca4\u0cbf\u0c97\u0cb3\u0cc1.", "\u0cae\u0ca8\u0cc7\u0cb2\u0cbf \u0c85\u0caa\u0ccd\u0caa \u0c85\u0cae\u0ccd\u0cae \u0c87\u0cac\u0ccd\u0cac\u0cb0\u0cc2 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc6, \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb9\u0cc6\u0cb8\u0cb0\u0cc1 \u0cae\u0cbe\u0ca1\u0ccb\u0ca6\u0cc1 \u0ca4\u0cc1\u0c82\u0cac\u0cbe \u0cb8\u0cc1\u0cb2\u0cad \u0c85\u0c82\u0ca4\u0cbe\u0cb0\u0cc6. \u0ca8\u0cbf\u0c9c\u0cbe\u0ca8\u0cbe?- \u0ca8\u0cbe\u0ca8\u0cc2 \u0cb9\u0c82\u0c97\u0cc7 \u0c85\u0ca8\u0ccd\u0c95\u0cca\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0cb0\u0cbe\u0cae\u0cbe\u0c97\u0cbf \u0c88 \u0cab\u0cc0\u0cb2\u0ccd\u0ca1\u0ccd\u200c\u0ca8\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0ccd\u0c95\u0cca\u0c82\u0ca1\u0cc1 \u0cac\u0cb0\u0cc1\u0ca4\u0cc6\u00cc \u0c85\u0c82\u0ca4. \u0c86\u0ca6\u0ccd\u0cb0\u0cc6 \u0c85\u0ca6\u0cc1 \u0ca8\u0cbf\u0c9c \u0c85\u0cb2\u0ccd\u0cb2 \u0c85\u0c82\u0ca4 \u0ca8\u0cbf\u0ca7\u0cbe\u0ca8\u0cb5\u0cbe\u0c97\u0cbf \u0c85\u0cb0\u0ccd\u0ca5 \u0c86\u0caf\u0ccd\u0ca4\u0cc1. \u0c85\u0caa\u0ccd\u0caa \u0c85\u0cae\u0ccd\u0cae\u0c82\u0ca6\u0cbf\u0cb0 \u0cb8\u0cb9\u0cbe\u0caf\u0ca6\u0cbf\u0c82\u0ca6 \u0c95\u0cbe\u0c82\u0c9f\u0ccd\u0caf\u0cbe\u0c95\u0ccd\u0c9f\u0ccd\u0c97\u0cb3\u0cc1 \u0cb8\u0cbf\u0c95\u0ccd\u0c95\u0cac\u0cb9\u0cc1\u0ca6\u0cc1, \u0caa\u0ccd\u0cb0\u0ca4\u0cbf\u0cad\u0cbe\u0ca8\u0ccd\u0cb5\u0cbf\u0ca4\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0cac\u0cb9\u0cc1\u0ca6\u0cc1, \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0ca8 \u0caa\u0ca1\u0cc6\u0caf\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c86\u0ccd\u0caf\u0c9f\u0ccd\u200c \u0ca6\u0cbf \u0c8e\u0c82\u0ca1\u0ccd\u200c \u0c86\u0cab\u0ccd \u0ca6\u0cbf \u0ca1\u0cc7, \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c89\u0cb3\u0cbf\u0cb8\u0ccb\u0ca6\u0cc1 \u0ca8\u0cae\u0ccd\u0cae \u0caa\u0cb0\u0cbf\u0cb6\u0ccd\u0cb0\u0cae, \u0caa\u0ccd\u0cb0\u0ca4\u0cbf\u0cad\u0cc6\u0caf\u0cc7 \u0cb9\u0cca\u0cb0\u0ca4\u0cc1 \u0c87\u0ca8\u0ccd\u0caf\u0cbe\u0cb5\u0cc1\u0ca6\u0cc2 \u0c85\u0cb2\u0ccd\u0cb2.", "\u0c87\u0ca6\u0c95\u0ccd\u0c95\u0cc6 \u0cae\u0cc1\u0c82\u0c9a\u0cc6 \u0ca8\u0c9f\u0ca8\u0cc6\u0caf \u0c85\u0ca8\u0cc1\u0cad\u0cb5 \u0c87\u0ca4\u0ccd\u0ca4\u0cbe?\u00a0\u0ca8\u0c9f\u0ca8\u0cc6\u0caf \u0cae\u0cca\u0ca6\u0cb2 \u0caa\u0cbe\u0ca0 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cac\u0cbf\u0c82\u0cac \u0cb0\u0c82\u0c97\u0cb6\u0cbe\u0cb2\u0cc6\u0caf \u0cac\u0cc7\u0cb8\u0cbf\u0c97\u0cc6 \u0cb6\u0cbf\u0cac\u0cbf\u0cb0\u0ca6\u0cb2\u0ccd\u0cb2\u0cbf. \u0c85\u0cb2\u0ccd\u0cb2\u0cbf \u0caa\u0ccd\u0cb0\u0c95\u0cbe\u0cb6\u0ccd\u200c \u0cb8\u0cb0\u0ccd\u200c \u0ca8\u0cae\u0c97\u0cc6 \u0ca8\u0cbe\u0c9f\u0c95 \u0c95\u0cb2\u0cbf\u0cb8\u0ccb\u0cb0\u0cc1. \u0c85\u0cb5\u0cb0\u0cc1 \u0c8e. \u0c8e\u0cb8\u0ccd\u200c. \u0cae\u0cc2\u0cb0\u0ccd\u0ca4\u0cbf\u0caf\u0cb5\u0cb0 \u0cae\u0c97. \u0cb8\u0c82\u0c9c\u0cc6 \u0cb6\u0cbf\u0cac\u0cbf\u0cb0 \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cc2\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0ca6\u0ccd\u0ca6\u0cbf \u0cb9\u0cc0\u0c97\u0cb2\u0ccd\u0cb2, \u0cb9\u0cbe\u0c97\u0cc6 \u0c85\u0c82\u0ca4 \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb6\u0cbf\u0cac\u0cbf\u0cb0\u0ca6 \u0c95\u0cc6\u0cc2\u0ca8\u0cc7\u0cb2\u0cbf \"\u0caa\u0cbf\u0c9f\u0ccd\u0c9f\u0cc6\u0c95\u0cbe\u0c9f' \u0c85\u0c82\u0ca4 \u0ca8\u0cbe\u0c9f\u0c95 \u0cae\u0cbe\u0ca1\u0cbf\u0ca6\u0ccd\u0cb5\u0cbf. \u0c85\u0ca6\u0cb0\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c95\u0cc1\u0cb0\u0cbf \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0cc2\u0caa\u0c95\u0cbf \u0c8e\u0cb0\u0ca1\u0cc2 \u0c86\u0c97\u0cbf\u0ca6\u0ccd\u0ca6\u0cc6. \u0ca8\u0cbf\u0cb0\u0cc2\u0caa\u0ca3\u0cc6 \u0cae\u0cbe\u0ca1\u0cbf \u0c95\u0cc1\u0cb0\u0cbf\u0caf\u0cbe\u0c97\u0cbf \u0cac\u0c82\u0ca6\u0cc1 \u0c95\u0cc1\u0cb3\u0cbf\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c85\u0ca6\u0cb0\u0cb2\u0ccd\u0cb2\u0cbf 8 \u0ca8\u0cbf\u0cae\u0cbf\u0cb7\u0c97\u0cb3\u0cb7\u0ccd\u0c9f\u0cc1 \u0c89\u0ca6\u0ccd\u0ca6\u0ca6 \u0ca1\u0cc8\u0cb2\u0cbe\u0c97\u0cc6\u0cb2\u0ccd\u0cb2\u0cbe \u0c87\u0ca4\u0ccd\u0ca4\u0cc1. \u0c86 \u0ca6\u0cbf\u0ca8\u0c97\u0cb3\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf.", "\u0ca8\u0cc0\u0cb5\u0cc1 \u0c9a\u0cbf\u0c95\u0ccd\u0c95\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0c97 \u0c85\u0caa\u0ccd\u0caa \u0c85\u0cae\u0ccd\u0cae \u0c87\u0cac\u0ccd\u0cac\u0cb0\u0cc2 \u0cb8\u0cbf\u0ca8\u0cbf\u0cae\u0cbe, \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c85\u0c82\u0ca4 \u0cac\u0cbf\u0c9d\u0cbf \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cbe?\u0cb9\u0ccc\u0ca6\u0cc1. \u0c86\u0ca6\u0cb0\u0cc6 \u0c85\u0cb5\u0cb0\u0cbf\u0cac\u0ccd\u0cac\u0cb0\u0cc2 \u0c95\u0cc6\u0cb2\u0cb8\u0c97\u0cb3\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc7 \u0cac\u0cbf\u0c9d\u0cbf \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0ca8\u0cae\u0c97\u0cbe\u0c97\u0cbf \u0cb8\u0cae\u0caf \u0cae\u0cc0\u0cb8\u0cb2\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0caf\u0cbe\u0cb5\u0cbe\u0c97\u0cb2\u0cc2 \u0c85\u0cb5\u0cb0 \u0cae\u0cca\u0ca6\u0cb2 \u0caa\u0ccd\u0cb0\u0caf\u0cbe\u0cb0\u0cbf\u0c9f\u0cbf \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0ca4\u0c82\u0c97\u0cbf\u0caf\u0cc7 \u0c86\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0c9c\u0cc6\u0cc2\u0ca4\u0cc6\u0c97\u0cc6 \u0c85\u0cb5\u0cb0\u0cbf\u0cb2\u0ccd\u0cb2\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cc2 \u0c85\u0cb5\u0cb0 \u0c95\u0cc6\u0cc2\u0cb0\u0ca4\u0cc6 \u0cac\u0cbe\u0cb0\u0ca6\u0c82\u0ca4\u0cc6 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca4\u0caf\u0cbe\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1.\u00a0", "\u0c85\u0cb5\u0cb0\u0ca8\u0ccd\u0ca8\u0cc1 \u0c9f\u0cbf.\u0cb5\u0cbf\u0caf\u0cb2\u0ccd\u0cb2\u0cbf, \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1?\u00a0\u0c96\u0cc1\u0cb7\u0cbf \u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c85\u0cb3\u0cc1\u0cae\u0cc1\u0c82\u0c9c\u0cbf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0cb0\u0ccd\u0caa\u0cc2\u0cb0\u0ca6 \u0c97\u0cc6\u0cc2\u0c82\u0cac\u0cc6 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c85\u0cae\u0ccd\u0cae\u0ca8\u0cbf\u0c97\u0cc6 \u0cb6\u0ccd\u0cb0\u0cc1\u0ca4\u0cbf\u0caf\u0cb5\u0cb0 \u0ca4\u0cbe\u0caf\u0cbf\u0caf \u0caa\u0cbe\u0cb0\u0ccd\u0c9f\u0cc1. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0ca8\u0ccb\u0cb5\u0cc1\u0c82\u0ca1\u0cc1 \u0cb8\u0ca4\u0ccd\u0ca4\u0cc1\u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb0\u0cc6. \u0c86 \u0cb8\u0cc0\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c85\u0cae\u0ccd\u0cae\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0cbe\u0ca8\u0cc1 \u0c97\u0cc6\u0cc2\u0cb3\u0ccd\u0cb3\u0ccb \u0c85\u0c82\u0ca4 \u0c85\u0ca4\u0ccd\u0ca4\u0cc1\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0c86\u0cae\u0cc7\u0cb2\u0cbe\u0cae\u0cc7\u0cb2\u0cc6 \u0c85\u0ca6\u0cc1 \u0cb8\u0cbf\u0ca8\u0cbf\u0cae\u0cbe, \u0c85\u0ca6\u0cb0\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb5\u0cc2 \u0ca8\u0c9f\u0ca8\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0ccd\u0ca4\u0cc1.", "\u0cae\u0cb0\u0cc6\u0caf\u0cb2\u0cbe\u0c97\u0ca6 \u0cb8\u0c82\u0ca4\u0cb8\u0ca6 \u0c95\u0ccd\u0cb7\u0ca3 \u0c85\u0c82\u0ca4 \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cc0\u0cb0\u0cbe?\u0ca8\u0ca8\u0ccd\u0ca8 \u0ca4\u0c82\u0c97\u0cbf \"\u0c96\u0cc1\u0cb7\u0cbf' \u0cb9\u0cc1\u0c9f\u0ccd\u0c9f\u0cbf\u0ca6 \u0ca6\u0cbf\u0ca8. \u0ca8\u0ca8\u0c97\u0cc6 \u0ca4\u0c82\u0c97\u0cbf \u0cac\u0cc7\u0c95\u0cc1 \u0c85\u0c82\u0ca4 \u0c85\u0caa\u0ccd\u0caa \u0c85\u0cae\u0ccd\u0cae\u0ca8\u0cb2\u0ccd\u0cb2\u0cbf \u0cb9\u0cc7\u0cb3\u0cbf \u0cb9\u0cc7\u0cb3\u0cbf \u0c85\u0cb5\u0cb0 \u0ca4\u0cb2\u0cc6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c95\u0ca1\u0cc6\u0c97\u0cc2 \u0ca8\u0ca8\u0ccd\u0ca8\u0cbe\u0cb8\u0cc6 \u0cab\u200c\u0cb2\u0cbf\u0cb8\u0cbf\u0ca4\u0cc1. \u0c86 \u0ca6\u0cbf\u0ca8 \u0c86\u0cb8\u0ccd\u0caa\u0ca4\u0ccd\u0cb0\u0cc7\u0cb2\u0cbf \u0ca1\u0cbe\u0c95\u0ccd\u0c9f\u0cb0\u0cc1 \u0c85\u0caa\u0ccd\u0caa\u0ca8 \u0cb9\u0ca4\u0ccd\u0cb0 \u0cac\u0c82\u0ca6\u0cc1 \"\u0cb9\u0cc6\u0ca3\u0ccd\u0cae\u0c97\u0cc1 \u0cac\u0cc7\u0c95\u0cc1 \u0c85\u0c82\u0ca4 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbf\u0cb0\u0cb2\u0ccd\u0cb2, \u0cb9\u0cc6\u0ca3\u0ccd\u0cae\u0c97\u0cc2\u0ca8\u0cc7 \u0cb9\u0cc1\u0c9f\u0ccd\u0c9f\u0cbf\u0ca6\u0cc6' \u0c85\u0c82\u0ca6\u0cbe\u0c97 \u0ca8\u0cbe\u0ca8\u0cc1 \u0c96\u0cc1\u0cb7\u0cbf \u0ca4\u0cbe\u0cb3\u0cb2\u0cbe\u0cb0\u0ca6\u0cc6 \u0c85\u0caa\u0ccd\u0caa\u0ca8 \u0cae\u0cc8\u0cae\u0cc7\u0cb2\u0cc6 \u0cb9\u0cbe\u0cb0\u0cbf, \u0c85\u0cb5\u0cb0\u0ca8\u0ccd\u0ca8\u0cc1 \u0ca4\u0cac\u0ccd\u0cac\u0cbf, \u0c86\u0cb8\u0ccd\u0caa\u0ca4\u0ccd\u0cb0\u0cc6\u0caf\u0cbf\u0ca1\u0cc0 \u0c93\u0ca1\u0cbf \u0ca6\u0cbe\u0c82\u0ca7\u0cb2\u0cc6\u0caf\u0cc6\u0cac\u0ccd\u0cac\u0cbf\u0cb8\u0cbf\u0ca6\u0ccd\u0ca6\u0cc6.\u00a0", "\u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0caa\u0c82\u0c9a\u0cb5\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbe? \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc6 \u0cb9\u0cb5\u0ccd\u0caf\u0cbe\u0cb8\u0c97\u0cb3\u0cc1?\u0cb9\u0ccc\u0ca6\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca5\u0cbf\u0caf\u0cc7\u0c9f\u0cb0\u0ccd\u200c\u0c97\u0cc6 \u0cb9\u0ccb\u0c97\u0cbf \u0ca8\u0ccb\u0ca1\u0ccd\u0ca4\u0cc0\u0ca8\u0cbf. \u0c87\u0ca4\u0ccd\u0ca4\u0cc0\u0c9c\u0cbf\u0c97\u0cb7\u0ccd\u0c9f\u0cc6 \u0cb0\u0cbe\u0c97 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cc6. \u0c87\u0cb7\u0ccd\u0c9f \u0c86\u0caf\u0ccd\u0ca4\u0cc1. \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0caa\u0cb0\u0cbf\u0c9a\u0cbf\u0ca4\u0cb0\u0cc1 \u0caf\u0cbe\u0cb0\u0cbe\u0ca6\u0cb0\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6 \u0c85\u0c82\u0ca4 \u0cb0\u0cc6\u0c95\u0cae\u0cc6\u0c82\u0ca1\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc2 \u0ca8\u0ccb\u0ca1\u0ccd\u0ca4\u0cc0\u0ca8\u0cbf. \u0c85\u0caa\u0ccd\u200c\u0ca1\u0cc7\u0c9f\u0ccd\u200c \u0c86\u0c97\u0cc1\u0cb5\u0cc1\u0ca6\u0cc1 \u0ca4\u0cc1\u0c82\u0cac\u0cbe \u0cae\u0cc1\u0c96\u0ccd\u0caf. \u0cb9\u0cb5\u0ccd\u0caf\u0cbe\u0cb8\u0cb5\u0cc6\u0c82\u0ca6\u0cb0\u0cc6 \u0c9f\u0ccd\u0cb0\u0cbe\u0cb5\u0cc6\u0cb2\u0cbf\u0c82\u0c97\u0ccd\u200c, \u0caa\u0cc1\u0cb8\u0ccd\u0ca4\u0c95 \u0c93\u0ca6\u0cbf\u00a4\u00e0\u0ca8\u0cbf. \u0caa\u0ccc\u0cb2\u0cca \u0c95\u0cc6\u0cc2\u0caf\u0cc6\u0cb2\u0cca \u0caa\u0cc1\u0cb8\u0ccd\u0ca4\u0c95\u0c97\u0cb3\u0cc1 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cb5\u0cc6.", "\u0c95\u0cbe\u0cb2\u0ccd\u200c \u0c95\u0cc6.\u0c9c\u0cbf \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cc0\u0ca4\u0cbf \u0c9a\u0cbe\u0ca8\u0ccd\u0cb8\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?\u0ca8\u0cbe\u0ca8\u0cc1 \u0cad\u0c9f\u0ccd\u0c9f\u0cb0 \u0cb0\u0cbe\u0ca1\u0cbe\u0cb0\u0ccd\u200c\u0ca8\u0cb2\u0ccd\u0cb2\u0cbf \u0caf\u0cbe\u0cb5\u0ca4\u0ccd\u0ca4\u0cc2 \u0c87\u0ca6\u0ccd\u0ca6\u0cc6. \u0c85\u0cb5\u0cb0\u0cc1 \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6 \u0c95\u0cb0\u0cc6\u0ca6\u0cbe\u0c97\u0cb2\u0cc6\u0cb2\u0ccd\u0cb2\u0cbe \u0cb9\u0ccb\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c95\u0cbe\u0cb2\u0ccd\u200c \u0c95\u0cc6.\u0c9c\u0cbf \u0cb8\u0cbf\u0ca8\u0cbf\u0cae\u0cbe \u0c85\u0cb5\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0ca6\u0ccd\u0ca6\u0cc1 \u0c85\u0c82\u0ca4 \u0cae\u0cca\u0ca6\u0cb2\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca1\u0cbf\u0cb7\u0ca8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0c8e\u0cb7\u0ccd\u0c9f\u0ccb \u0ca4\u0cbf\u0c82\u0c97\u0cb3\u0cbe\u0ca6 \u0cae\u0cc7\u0cb2\u0cc6 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf \u0cb8\u0cc6\u0cb2\u0cc6\u0c95\u0ccd\u0c9f\u0ccd \u0c86\u0c97\u0cbf\u0cb0\u0ccb\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0ca8\u0ca8\u0ccd\u0ca8 \u0cae\u0c9f\u0ccd\u0c9f\u0cbf\u0c97\u0cc6 \u0c88 \u0cb8\u0cbf\u0ca8\u0cbf\u0cae\u0cbe \u0c92\u0c82\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cac\u0ccd\u0cb0\u0cc7\u0c95\u0ccd\u200c. \u0ca1\u0ccd\u0caf\u0cbe\u0ca8\u0ccd\u0cb8\u0cbf\u0c82\u0c97\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0cb0\u0cbf\u0caf\u0cbe\u0cb2\u0cbf\u0c9f\u0cbf \u0cb6\u0ccb \u0ca8\u0c82\u0ca4\u0cb0 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9c\u0ca8\u0cb0\u0cc1 \u0ca8\u0cc6\u0ca8\u0caa\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0cc6 \u0c88 \u0cb8\u0cbf\u0ca8\u0cbf\u0cae\u0cbe.", "\u0ca8\u0cbf\u0cae\u0c97\u0cc6 \u0cb9\u0cc1\u0c9a\u0ccd\u0c9a\u0cc1 \u0c85\u0cad\u0cbf\u0cae\u0cbe\u0ca8\u0cbf \u0c85\u0c82\u0ca4 \u0caf\u0cbe\u0cb0\u0cc2 \u0c87\u0cb2\u0ccd\u0cb5\u0cbe? \u0cb8\u0ccd\u0c9f\u0cbe\u0c95\u0cb0\u0ccd\u200c \u0ca5\u0cb0?\u0caf\u0cbe... \u0c92\u0cac\u0ccd\u0cac \u0c87\u0ca6\u0ccd\u0ca6\u0cbe\u0ca8\u0cc6. \u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0ca6\u0cbf\u0ca8\u0cbe \u0cae\u0cc6\u0cb8\u0cc7\u0c9c\u0ccd\u200c \u0c95\u0cb3\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cc6. \u0cac\u0cc6\u0cb3\u0c97\u0ccd\u0c97\u0cc6 \u0c97\u0cc1\u0ca1\u0ccd\u200c \u0cae\u0cbe\u0cb0\u0ccd\u0ca8\u0cbf\u0c82\u0c97\u0ccd\u200c. \u0cae\u0ca7\u0ccd\u0caf\u0cbe\u0cb9\u0ccd\u0ca8 \u0c97\u0cc1\u0ca1\u0ccd\u200c \u0c86\u0cab\u0ccd\u0c9f\u0cb0\u0ccd\u200c\u0ca8\u0cc2\u0ca8\u0ccd\u200c. \u0cb8\u0c82\u0c9c\u0cc6 \u0c97\u0cc1\u0ca1\u0ccd\u200c \u0c88\u0cb5\u0ccd\u200c\u0ca8\u0cbf\u0c82\u0c97\u0ccd\u200c. \u0cb0\u0cbe\u0ca4\u0ccd\u0cb0\u0cbf \u0c97\u0cc1\u0ca1\u0ccd\u200c\u0ca8\u0cc8\u0c9f\u0ccd\u200c. \u0c87\u0ca6\u0cc1 \u0caa\u0ccd\u0cb0\u0ca4\u0cbf \u0ca6\u0cbf\u0ca8! \u0c86\u0cae\u0cc7\u0cb2\u0cc6 \u0cb5\u0ccd\u0caf\u0cbe\u0cb2\u0cc6\u0c82\u0c9f\u0cc8\u0ca8\u0ccd\u0cb8\u0ccd\u200c \u0ca1\u0cc7, \u0cac\u0cb0\u0ccd\u0ca4\u0ccd\u200c\u0ca1\u0cc7 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c97\u0ccd\u0cb0\u0cc0\u0c9f\u0cbf\u0c82\u0c97\u0ccd\u200c \u0c95\u0cbe\u0cb0\u0ccd\u0ca1\u0ccd\u200c \u0c95\u0cb3\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cc6.", "\u0caa\u0cbe\u0ca0 \u0c95\u0cb2\u0cbf\u0cb8\u0ccb\u0c95\u0cc6 \u0caa\u0cca\u0cb2\u0cc0\u0cb8\u0ccd\u200c \u0cb8\u0ccd\u0c9f\u0cc7\u0cb7\u0ca8\u0ccd\u200c\u0c97\u0cc6 \u0c95\u0cb0\u0ccaR\u0c82\u0ca1\u0cc1 \u0cb9\u0ccb\u0ca6\u0ccd\u0cb0\u0cc1\u0c9a\u0cbf\u0c95\u0ccd\u0c95\u0ccb\u0cb3\u0cbf\u0ca6\u0ccd\u0ca6\u0cbe\u0c97 \u0c85\u0caa\u0ccd\u0caa\u0c82\u0ca6\u0cc1 \u0c92\u0c82\u0ca6\u0cc7 \u0c95\u0c82\u0ca1\u0cc0\u0cb7\u0ca8\u0ccd\u0ca8\u0cc1. 5 \u0cb5\u0cb0\u0ccd\u0cb7\u0cb5\u0cbe\u0c97\u0cc1\u0cb5\u0cb5\u0cb0\u0cc6\u0c97\u0cc2 \u0cac\u0cac\u0cb2\u0ccd\u200c \u0c97\u0c82 \u0ca4\u0cbf\u0ca8\u0ccd\u0ca8\u0cac\u0cbe\u0cb0\u0ca6\u0cc1 \u0c85\u0c82\u0ca4. \"6\u0ca8\u0cc7 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0ca8\u0cbe\u0ca8\u0cc7 \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc0\u0ca8\u0cbf' \u0c85\u0c82\u0ca4 \u0cac\u0cc7\u0cb0\u0cc6 \u0cb9\u0cc7\u0cb3\u0cbf\u0ca6\u0ccd\u0cb0\u0cc1. \u0c86\u0ca6\u0ccd\u0cb0\u0cc6 \u0ca8\u0ca8\u0c97\u0cc6 \u0cac\u0cac\u0cb2\u0ccd\u200c\u0c97\u200c\u0c82 \u0cae\u0ca4\u0ccd\u0ca4\u0cc1 \u0c9a\u0cbe\u0c95\u0cc6\u0cc2\u0cb2\u0cc7\u0c9f\u0ccd\u200c \u0c85\u0c82\u0ca6\u0ccd\u0cb0\u0cc6 \u0c87\u0cb7\u0ccd\u0c9f. \u0c85\u0caa\u0ccd\u0caa\u0ca8\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0c82\u0ca4\u0cc6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca4\u0cbe\u0ca4\u0ca8 \u0caa\u0cbe\u0c95\u0cc6\u0c9f\u0ccd\u200c\u0ca8\u0cbf\u0c82\u0ca6 \u0c85\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0ca6\u0cc6 1 \u0cb0\u0cc2., 2 \u0cb0\u0cc2. \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c85\u0c82\u0c97\u0ca1\u0cbf\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca4\u0cbe\u0ca4\u0ca8\u0cbf\u0c97\u0cc2 \u0ca8\u0cbe\u0ca8\u0cc7 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc7 \u0cb8\u0cc1\u0cae\u0ccd\u0cae\u0ca8\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c92\u0c82\u0ca6\u0cc1 \u0cb8\u0cb2 \u0ca8\u0cbe\u0ca8\u0cc1 5 \u0cb0\u0cc2. \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0cac\u0cac\u0cb2\u0ccd\u200c\u0c97\u200c\u0c82 \u0ca4\u0cbf\u0ca8\u0ccd\u0ca8\u0ccb\u0c95\u0cc6. \u0c85\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0cae\u0cbe\u0ca4\u0ccd\u0cb0 \u0ca4\u0cbe\u0ca4 \u0c85\u0caa\u0ccd\u0caa\u0ca8 \u0cb9\u0ca4\u0ccd\u0cb0 \u0cb9\u0cc7\u0cb3\u0cbf\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6, 5 \u0cb0\u0cc2 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb3\u0cc6 \u0c85\u0c82\u0ca4. \u0c85\u0caa\u0ccd\u0caa \u0cb5\u0cbf\u0c9a\u0cbe\u0cb0\u0ca3\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0cac\u0cac\u0cb2\u0ccd\u200c\u0c97\u200c\u0c82 \u0cb0\u0cb9\u0cb8\u0ccd\u0caf \u0cb9\u0cca\u0cb0\u0cac\u0cbf\u0ca4\u0ccd\u0ca4\u0cc1. \u0ca8\u0cbe\u0ca8\u0cc0\u0c97 \u0c8e\u0cb0\u0ca1\u0cc1 \u0c85\u0caa\u0cb0\u0cbe\u0ca7 \u0cae\u0cbe\u0ca1\u0cbf \u0cb8\u0cbf\u0c95\u0ccd\u0c95\u0cbf\u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cc6. \u0c95\u0cb3\u0ccd\u0cb3\u0ca4\u0ca8 \u0cae\u0ca4\u0ccd\u0ca4\u0cc1 \u0ca8\u0cbf\u0caf\u0cae \u0c89\u0cb2\u0ccd\u0cb2\u0c82\u0c98\u0ca8\u0cc6. \u0c85\u0caa\u0ccd\u0caa \"\u0cac\u0cbe \u0ca8\u0cbf\u0ca8\u0ccd\u0ca8 \u0caa\u0cca\u0cb2\u0cc0\u0cb8\u0ccd\u200c\u0ca8\u0ccb\u0cb0\u0cbf\u0c97\u0cc6 \u0cb9\u0cbf\u0ca1\u0cbf\u0ca6\u0cc1\u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf' \u0c85\u0c82\u0ca4 \u0cb8\u0ccd\u0c9f\u0cc7\u0cb7\u0ca8\u0ccd\u200c\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf\u0caf\u0cc7 \u0cac\u0cbf\u0c9f\u0ccd\u0c9f\u0cb0\u0cc1. \u0ca8\u0cbe\u0ca8\u0cc1 \u0ca6\u0cbe\u0cb0\u0cbf\u0caf\u0cc1\u0ca6\u0ccd\u0ca6\u0c95\u0ccd\u0c95\u0cc2 \u0c85\u0cb3\u0ccd\u0ca4\u0cbe \u0c87\u0ca6\u0ccd\u0ca6\u0cc6 \"\u0cac\u0cc7\u0ca1\u0caa\u0ccd\u0caa\u0cbe... \u0c87\u0ca8\u0ccd\u0cae\u0cc6\u00e0\u0cb2\u0cc6 \u0ca4\u0cbf\u0ca8\u0ccd\u0ca8\u0cb2\u0ccd\u0cb2' \u0c85\u0c82\u0ca4. \u0cb8\u0ccd\u0c9f\u0cc7\u0cb7\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c87\u0ca8\u0ccd\u0cb8\u0ccd\u200c\u0caa\u0cc6\u0c95\u0ccd\u0c9f\u0cb0\u0ccd\u200c \u0cac\u0cc7\u0cb0\u0cc6 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0cbe\u0ca4\u0cbe\u0ca1\u0cbf\u0cb8\u0ccb\u0c95\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0cb0\u0cc1. \u0c85\u0cb5\u0cb0\u0cc1 \u0c85\u0caa\u0ccd\u0caa\u0ca8 \u0cab\u0ccd\u0cb0\u0cc6\u0c82\u0ca1\u0ccd\u200c \u0c85\u0c82\u0ca4 \u0c86\u0cae\u0cc7\u0cb2\u0cc7 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0ca6\u0ccd\u0ca6\u0cc1. \u0c85\u0cb5\u0cb0\u0cc2 \u0c85\u0caa\u0ccd\u0caa\u0ca8 \u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0cb6\u0cbe\u0cae\u0cc0\u0cb2\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cbe\u0ca6 \u0cae\u0cc7\u0cb2\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c85\u0caa\u0ccd\u0caa\u0ca8\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0c82\u0ca4\u0cc6 \u0cac\u0cac\u0cb2\u0ccd\u200c \u0c97\u0c82 \u0ca4\u0cbf\u0c82\u0ca6\u0cbf\u0cb2\u0ccd\u0cb2!", "\u0c9a\u0cbe\u0c95\u0cc6\u0cc2\u0cb2\u0cc7\u0c9f\u0cbf\u0ca8 \u0c85\u0cad\u0cbf\u0cb7\u0cc7\u0c95 \u0cae\u0cbe\u0ca1\u0cbf\u0ca6\u0ccd\u0cb0\u0cc1\u0c85\u0caa\u0ccd\u0caa \u0c85\u0cae\u0ccd\u0cae\u0c82\u0ca6\u0cbf\u0cb0\u0cc1 \u0cae\u0c95\u0ccd\u0c95\u0cb3\u0ca8\u0ccd\u0ca8 \u0ca6\u0cc7\u0cb5\u0cb0 \u0ca5\u0cb0 \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0ca8\u0cae\u0ccd\u0cae\u0ca8\u0cc7\u0cb2\u0cbf \u0c87\u0ca8\u0ccd\u0ca8\u0cc2 \u0c92\u0c82\u0ca6\u0cc1 \u0cb9\u0cc6\u0c9c\u0ccd\u0c9c\u0cc6 \u0cae\u0cc1\u0c82\u0ca6\u0cc6 \u0cb9\u0ccb\u0c97\u0cbf \u0ca8\u0ca8\u0c97\u0cc6 \u0c85\u0cad\u0cbf\u0cb7\u0cc7\u0c95\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0cad\u0cbf\u0cb7\u0cc7\u0c95 \u0c85\u0c82\u0ca6\u0cb0\u0cc6 \u0c85\u0c82\u0ca4\u0cbf\u0c82\u0ca5 \u0c85\u0cad\u0cbf\u0cb7\u0cc7\u0c95 \u0c85\u0cb2\u0ccd\u0cb2. \u0cab\u0cbe\u0cb0\u0cbf\u0ca8\u0ccd\u200c \u0c9a\u0cbe\u0c95\u0cc6\u0cc2\u0cb2\u0cc7\u0c9f\u0cbf\u0ca8 \u0c85\u0cad\u0cbf\u0cb7\u0cc7\u0c95. \u0cb5\u0cbf\u0cb7\u0caf \u0c8f\u0ca8\u0cc2 \u0c85\u0c82\u0ca6\u0ccd\u0cb0\u0cc6 \u0ca8\u0c82\u0c97\u0cc6 \u0c9a\u0cbe\u0c95\u0cc6\u0cc2\u0cb2\u0cc7\u0c9f\u0ccd\u200c \u0c85\u0c82\u0ca6\u0ccd\u0cb0\u0cc6 \u0caa\u0c82\u0c9a\u0caa\u0ccd\u0cb0\u0cbe\u0ca3. \u0c85\u0ca6\u0ccd\u0cb0\u0cb2\u0ccd\u0cb2\u0cc2 \u0cab\u0cbe\u0cb0\u0cbf\u0ca8\u0ccd\u200c \u0c9a\u0cbe\u0c95\u0cc6\u0cc2\u0cb2\u0cc7\u0c9f\u0ccd\u200c \u0cb8\u0cbf\u0c95\u0ccd\u0c95\u0cb0\u0c82\u0ca4\u0cc2 \u0cae\u0cc1\u0c97\u0cbf\u0ca6\u0cc7 \u0cb9\u0ccb\u0caf\u0ccd\u0ca4\u0cc1. \u0c8a\u0c9f, \u0ca8\u0cbf\u0ca6\u0ccd\u0ca6\u0cc6, \u0c8f\u0ca8\u0cc2 \u0cac\u0cc7\u0ca1. \u0c85\u0c82\u0ca5\u0ca6\u0ccd\u0ca6\u0cb0\u0cb2\u0ccd\u0cb2\u0cbf \u0c85\u0caa\u0ccd\u0caa \u0c92\u0c82\u0ca6\u0cc1 \u0cb8\u0cb2 \u0c85\u0cae\u0cc6\u0cb0\u0cbf\u0c95\u0c95\u0ccd\u0c95\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc1. \u0cac\u0cb0\u0ccb\u0cb5\u0cbe\u0c97 \u0c9a\u0cbe\u0c95\u0cb2\u0cc7\u0c9f\u0ccd\u200c \u0ca4\u0ca8\u0ccd\u0ca8\u0cbf \u0c85\u0c82\u0ca4 \u0c8f\u0ca8\u0ccb \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0c8e\u0cb7\u0ccd\u0c9f\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cab\u0cbe\u0cb0\u0cbf\u0ca8\u0ccd\u200c\u0ca8\u0cbf\u0c82\u0ca6 \u0cac\u0cb0\u0cc1\u0cb5\u0cb5\u0cb0\u0cc1 \u0c8e\u0cb7\u0ccd\u0c9f\u0cc1 \u0c9a\u0cbe\u0c95\u0cb2\u0cc7\u0c9f\u0ccd\u0cb8\u0ccd\u200c\u0ca8 \u0ca4\u0cb0\u0cac\u0cb9\u0cc1\u0ca6\u0cc1, \u0cb9\u0ca4\u0ccd\u0ca4\u0cc1? \u0c87\u0caa\u0ccd\u0caa\u0ca4\u0ccd\u0ca4\u0cc1? \u0cae\u0cc2\u0cb5\u0ca4\u0ccd\u0ca4\u0cc1? \u0c85\u0caa\u0ccd\u0caa \u0cac\u0cb0\u0ccb\u0cb5\u0cbe\u0c97 \u0cae\u0cc2\u0cb0\u0cc1 \u0cac\u0c95\u0cc6\u0c9f\u0ccd\u200c \u0ca4\u0cc1\u0c82\u0cac\u0cbe \u0cab\u0cbe\u0cb0\u0cbf\u0ca8\u0ccd\u200c \u0c9a\u0cbe\u0c95\u0cb2\u0cc7\u0c9f\u0ccd\u0cb8\u0ccd\u200c \u0ca4\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cb9\u0cb0\u0ccd\u0cb6\u0cbf \u0cac\u0cbe\u0cb0\u0ccd\u200c, \u0c95\u0cbf\u0cb8\u0ccd\u0cb8\u0cb8\u0ccd\u200c, \u0c8e\u0c82 \u0c8e\u0ca8\u0ccd\u200c \u0c8e\u0c82, \u0cb2\u0cbf\u0c82\u0c9f\u0ccd\u200c, \u0c8e\u0cb7\u0ccd\u0c9f\u0cca\u0c82\u0ca6\u0cc1 \u0cb5\u0cc6\u0cb0\u0cc8\u0c9f\u0cbf \u0c87\u0ca4\u0ccd\u0ca4\u0cc1 \u0c97\u0cc6\u0cc2\u0ca4\u0ccd\u0ca4\u0cbe!? \u0c85\u0cb2\u0ccd\u0cb2\u0cbf\u0c82\u0ca6 \u0cac\u0c82\u0ca6 \u0cae\u0cc7\u0cb2\u0cc6 \u0cae\u0cbe\u0ca1\u0cbf\u0ca6 \u0cae\u0cca\u0ca6\u0cb2 \u0c95\u0cc6\u0cb2\u0cb8 \u0c9a\u0cbe\u0c95\u0cc6\u0cc2\u0cb2\u0cc7\u0c9f\u0cbe\u0cad\u0cbf\u0cb7\u0cc7\u0c95.", "\u0caa\u0ccd\u0cb0\u0cc0\u0ca4\u0cbf \u0c97\u0cc0\u0ca4\u0cbf \u0c87\u0ca4\u0ccd\u0caf\u0cbe\u0ca6\u0cbf\u0c87\u0cb2\u0ccd\u0cb2\u0cbf \u0ca4\u0ca8\u0c95 \u0c86\u0c97\u0cbf\u0cb2\u0ccd\u0cb2. \u0c88\u0cb5\u0cbe\u0c97 \u0c87\u0cb0\u0ccb \u0cac\u0cbf\u0c9d\u0cbf \u0cb6\u0cc6\u0ca1\u0ccd\u0ca8\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb2\u0cb5\u0ccd\u200c \u0c86\u0c97\u0ccb\u0ca6\u0cc2 \u0ca1\u0ccc\u0c9f\u0cc7. \u0cae\u0cc1\u0c82\u0ca6\u0cc6\u0c82\u0ca6\u0cbe\u0ca6\u0cb0\u0cc2 \u0c86\u0ca6\u0cb0\u0cc2 \u0c86\u0c97\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0c95\u0cbe\u0cb2\u0cc7\u0c9c\u0cb2\u0ccd\u0cb2\u0cbf \u0c93\u0ca6\u0ccb\u0cb5\u0cbe\u0c97 \u0c92\u0cac\u0ccd\u0cac \u0cb8\u0cc0\u0ca8\u0cbf\u0caf\u0cb0\u0ccd\u200c \u0cae\u0cc7\u0cb2\u0cc6 \u0c95\u0ccd\u0cb0\u0cb6\u0ccd\u200c \u0c87\u0ca4\u0ccd\u0ca4\u0cc1. \u0c85\u0cb5\u0ca8 \u0cac\u0cb3\u0cbf \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0c97 \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0ca8\u0cbe\u0c9a\u0cbf\u0c95\u0cc6 \u0cb8\u0ccd\u0cb5\u0cad\u0cbe\u0cb5\u0ca6\u0cb5\u0cb3\u0cbe\u0c97\u0cbf\u0ca6\u0ccd\u0ca6\u0cc6. \u0c85\u0cb5\u0ca8\u0ca8\u0ccd\u0ca8 \u0cae\u0cbe\u0ca4\u0cbe\u0ca1\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0ca8\u0cbe\u0ca6\u0cb0\u0cc2 \u0ca7\u0cc8\u0cb0\u0ccd\u0caf \u0cb8\u0cbe\u0cb2\u0ca6\u0cc6 \u0c85\u0cb0\u0ccd\u0ca7\u0c95\u0ccd\u0c95\u0cc7 \u0cb5\u0cbe\u0caa\u0cb8\u0ccd\u200c \u0cac\u0c82\u0ca6\u0cc1\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c95\u0cbe\u0cb0\u0cbf\u0ca1\u0cbe\u0cb0\u0cb2\u0ccd\u0cb2\u0cbf \u0c85\u0cb5\u0ca8\u0cc1 \u0c95\u0ca3\u0ccd\u0ca3\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cbe\u0c97\u0cb2\u0cc6\u0cb2\u0ccd\u0cb2\u0cbe \u0ca4\u0ca1\u0cb5\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0cac\u0cc6\u0cb5\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6, \u0ca8\u0cbe\u0c9a\u0cbf \u0ca8\u0cc0\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0caf\u0ccb\u0c9a\u0cbf\u0cb8\u0cbf\u0ca6\u0cb0\u0cc6 \u0ca8\u0c97\u0cc1 \u0cac\u0cb0\u0cc1\u0ca4\u0ccd\u0ca4\u0cc6. \u0c86 \u0cb8\u0cc0\u0ca8\u0cbf\u0caf\u0cb0\u0ccd\u200c\u0c97\u0cc6 \u0c88\u0c97 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0cc6.\u00a0", "\u0cb8\u0cc6\u0cb2\u0cac\u0ccd\u0cb0\u0cbf\u0c9f\u0cbf \u0c86\u0c97\u0cbf\u0ca6\u0ccd\u0ca6\u0cc0\u0ca8\u0cbf \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0ca6\u0ccd\u0ca6\u0cc1\u0c85\u0caa\u0ccd\u0caa \u0c85\u0cae\u0ccd\u0cae \u0c87\u0cac\u0ccd\u0cb0\u0cc2 \"\u0c86\u0ca6\u0cb0\u0ccd\u0cb6 \u0ca6\u0c82\u0caa\u0ca4\u0cbf\u0c97\u0cb3\u0cc1' \u0c9f\u0cbf.\u0cb5\u0cbf \u0caa\u0ccd\u0cb0\u0ccb\u0c97\u0ccd\u0cb0\u0cbe\u0c82 \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0ca1\u0ccb\u0c95\u0cc6 \u0c8a\u0cb0\u0cc2\u0cb0\u0cbf\u0c97\u0cc6 \u0cb9\u0ccb\u0c97\u0ccd\u0ca4\u0cbe\u0cb0\u0cc6. \u0cb6\u0cc2\u0c9f\u0cbf\u0c82\u0c97\u0ccd\u200c \u0ca8\u0ca1\u0cc6\u0caf\u0ccb\u0cb5\u0cbe\u0c97 \u0c9c\u0ca8\u0cb0\u0cc1 \u0c85\u0cb5\u0cb0\u0ca8\u0ccd\u0ca8 \u0cae\u0cbe\u0ca4\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccb\u0c95\u0cc6 \u0c85\u0c82\u0ca4\u0cb2\u0cc7 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca6\u0cbe\u0cb5\u0ca3\u0c97\u0cc6\u0cb0\u0cc6 \u0c85\u0c82\u0ca4 \u0c95\u0cbe\u0ca3\u0cbf\u0cb8\u0cc1\u0ca4\u0ccd\u0ca4\u0cc6. \u0c85\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0ca7\u0ccd\u0caf \u0c92\u0cac\u0ccd\u0cac\u0cb0\u0cc1 \u0c85\u0caa\u0ccd\u0caa\u0ca8\u0ca8\u0ccd\u0ca8\u0cc1 \u0cae\u0cbe\u0ca4\u0cbe\u0ca1\u0cbf\u0cb8\u0ccb\u0c95\u0cc6 \u0c85\u0c82\u0ca4 \u0c95\u0cbe\u0caf\u0ccd\u0ca4\u0cbe \u0c87\u0ca6\u0ccd\u0ca6\u0cb0\u0c82\u0ca4\u0cc6. \u0ca4\u0cc1\u0c82\u0cac\u0cbe \u0cb9\u0cca\u0ca4\u0ccd\u0ca4\u0cbe\u0ca6 \u0cae\u0cc7\u0cb2\u0cc6 \u0c85\u0caa\u0ccd\u0caa \u0cac\u0cbf\u0ca1\u0cc1\u0cb5\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1, \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0ccb\u0ca1\u0ccb\u0c95\u0cc6\u0c82\u0ca6\u0cc7 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2, \u0c85\u0c82\u0ca4 \u0cb9\u0ca4\u0ccd\u0cb0 \u0cb9\u0ccb\u0ca6\u0cb0\u0cc6 \u0c85\u0cb5\u0cb0\u0cc1 \"\u0ca8\u0cc0\u0cb5\u0cc1 \u0cb9\u0cbf\u0ca4\u0cbe \u0c85\u0cb5\u0cb0 \u0ca4\u0c82\u0ca6\u0cc6 \u0c85\u0cb2\u0ccd\u0cb5\u0cbe?' \u0c85\u0c82\u0ca4 \u0c95\u0cc7\u0cb3\u0cbf\u0ca6\u0cb0\u0c82\u0ca4\u0cc6! \u0cb9\u0ccb\u0ca6 \u0c95\u0ca1\u0cc6\u0caf\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0c9c\u0ca8\u0cb0\u0cc1 \u0cb9\u0cc0\u0c97\u0cc6\u0caf\u0cc7 \u0c95\u0cc7\u0cb3\u0ca4\u0cc6\u0cc2\u0ca1\u0c97\u0cbf\u0ca6\u0cbe\u0c97 \u0c85\u0cb5\u0cb0\u0cbf\u0c97\u0cc2 \u0c97\u0cbe\u0cac\u0cb0\u0cbf\u0caf\u0cbe\u0c97\u0cbf\u0ca6\u0cc6. \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cc1 \u0ca8\u0cc0\u0ca8\u0cc1 \u0cb8\u0cc6\u0cb2\u0cac\u0ccd\u0cb0\u0cbf\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc0\u0caf\u0cbe \u0c85\u0c82\u0ca6\u0ccd\u0cb0\u0cc1. \"\u0c87\u0cb7\u0ccd\u0c9f\u0cc1 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0cae\u0ccd\u0cae\u0ca8\u0ccd\u0ca8 \u0cac\u0cbf\u0c9f\u0ccd\u0c9f\u0cc1 \u0c9c\u0ca8 \u0ca8\u0cbf\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cc7\u0cb3\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0ca8\u0ccb\u0ca1\u0cc1' \u0c85\u0c82\u0ca4 \u0c95\u0cbe\u0cb2\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0caa\u0ccd\u0caa.", "\u0ca8\u0ca8\u0ccd\u0ca8\u0cbf\u0cb7\u0ccd\u0c9f\u0ca8\u0c9f: \u0cb8\u0cc1\u0ca6\u0cc0\u0caa\u0ccd\u200c\u0ca8\u0c9f\u0cbf: \u0cb0\u0cae\u0ccd\u0caf\u0cbe\u0cb8\u0ccd\u0ca5\u0cb3: \u0cac\u0cbe\u0cb2\u0cbf, \u0c87\u0c82\u0ca1\u0ccb\u0ca8\u0cc7\u0cb7\u0ccd\u0caf\u0cbe\u0c86\u0cb9\u0cbe\u0cb0: \u0cae\u0cca\u0cb8\u0cb0\u0ca8\u0ccd\u0ca8", "\u0cb9\u0cbf\u0ca4\u0cbe \u0cb9\u0cbe\u0c9f\u0ccd\u200c \u0cab\u0cc7\u0cb5\u0cb0\u0cbf\u0c9f\u0ccd\u200c \u0c88\u0ca4\u0c86\u0cb3\u0cc6\u0ca4\u0ccd\u0ca4\u0cb0\u0ca6 \u0c86\u0c9c\u0cbe\u0ca8\u0cc1\u0cac\u0cbe\u0cb9\u0cc1. \u0cb8\u0cbf\u0c82\u0cb9 \u0c98\u0cb0\u0ccd\u0c9c\u0ca8\u0cc6\u0caf \u0ca6\u0ca8\u0cbf. \u0cb9\u0cc6\u0cb8\u0cb0\u0cc1 \u0c9c\u0cc7\u0cb8\u0ca8\u0ccd\u200c \u0cae\u0cae\u0ccb\u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c \u0c9f\u0cbf.\u0cb5\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf \"\u0c97\u0cc7\u0cae\u0ccd\u200c \u0c86\u0cab\u0ccd \u0ca5\u0ccd\u0cb0\u0ccb\u0ca8\u0ccd\u0cb8\u0ccd\u200c'\u0ca8, \"\u0c96\u0cbe\u0cb2\u0ccd\u200c \u0ca6\u0ccd\u0cb0\u0ccb\u0c97\u0cc6\u0cc2' \u0caa\u0cbe\u0ca4\u0ccd\u0cb0\u0ca6\u0cbf\u0c82\u0ca6 \u0caa\u0ccd\u0cb0\u0c96\u0ccd\u0caf\u0cbe\u0ca4.", "\u0c95\u0ca8\u0cb8\u0cbf\u0ca8 \u0cb9\u0cc1\u0ca1\u0cc1\u0c97\u0ca8 \u0c95\u0cc1\u0cb0\u0cbf\u0ca4\u0cc1 \u0cb9\u0cbf\u0ca4\u0cbe\u0cb3 \u0c95\u0ca8\u0cb5\u0cb0\u0cbf\u0c95\u0cc6\u0c97\u0cb3\u0cc1\u0c86\u0cb3\u0cc6\u0ca4\u0ccd\u0ca4\u0cb0\u0caa\u0ccd\u0cb0\u0cbe\u0cae\u0cbe\u0ca3\u0cbf\u0c95\u0ca4\u0cc6\u0cac\u0cc1\u0ca6\u0ccd\u0ca7\u0cbf\u0cb5\u0c82\u0ca4\u0cbf\u0c95\u0cc6\u0cb9\u0cbe\u0cb8\u0ccd\u0caf\u0caa\u0ccd\u0cb0\u0c9c\u0ccd\u0c9e\u0cc6\u0c97\u0cc1\u0cb0\u0cbf \u0c87\u0cb0\u0cac\u0cc7\u0c95\u0cc1/ \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0cb0\u0cac\u0cc7\u0c95\u0cc1\u0c85\u0caa\u0ccd\u0caa \u0c85\u0cae\u0ccd\u0cae\u0ca8\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cac\u0cc7\u0c95\u0cc1\u0c9a\u0cbe\u0c95\u0cc6\u0cc2\u0cb2\u0cc7\u0c9f\u0ccd\u200c \u0c95\u0cc6\u0cc2\u0ca1\u0cbf\u0cb8\u0cac\u0cc7\u0c95\u0cc1\u0ca4\u0ca8\u0ccd\u0ca8 \u0c95\u0ccb\u0caa \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cac\u0cc7\u0c95\u0cc1", "\u0cb9\u0cb0\u0ccd\u0cb7\u0cb5\u0cb0\u0ccd\u0ca7\u0ca8\u0ccd\u200c \u0cb8\u0cc1\u0cb3\u0ccd\u0caf"], "title": "\u0c9a\u0c82\u0ca6\u0ca8\u0cb5\u0ca8\u0ca6\u0cb2\u0ccd\u0cb2\u0cbf \u0cb9\u0cbf\u0ca4\u0cb5\u0cbe\u0ca6 \u0c97\u0cbe\u0cb3\u0cbf!"},
{"url": "https://www.udayavani.com/kannada/news/women/222123/nagini-i-am-a-parrot-miss-deepika-in-bus-bussen", "content": ["\u0c88\u0c97 \u0c8e\u0cb2\u0ccd\u0cb2\u0cc6\u0ca1\u0cc6 \"\u0ca8\u0cbe\u0c97\u0cbf\u0ca3\u0cbf'\u0caf\u0ca6\u0ccd\u0ca6\u0cc7 \u0cae\u0cbe\u0ca4\u0cc1. \u0c9d\u0cc0 \u0c95\u0ca8\u0ccd\u0ca8\u0ca1\u0ca6 \u0c88 \u0c9c\u0ca8\u0caa\u0ccd\u0cb0\u0cbf\u0caf \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0caf\u0cb6\u0cb8\u0ccd\u0cb8\u0cbf\u0ca8 \u0c97\u0cc1\u0c9f\u0ccd\u0c9f\u0cc7 \u0c88 \u0cb8\u0cc1\u0c82\u0ca6\u0cb0\u0cbf. \u0cb8\u0cbf\u0c9f\u0ccd\u0c9f\u0cc1, \u0ca6\u0ccd\u0cb5\u0cc7\u0cb7, \u0caa\u0ccd\u0cb0\u0cc0\u0ca4\u0cbf, \u0c85\u0cb8\u0cb9\u0ca8\u0cc6 \u0c8e\u0cb2\u0ccd\u0cb2\u0cbe \u0cad\u0cbe\u0cb5\u0c97\u0cb3\u0ca8\u0ccd\u0ca8\u0cc2 \u0c92\u0c9f\u0ccd\u0c9f\u0cca\u0c9f\u0ccd\u0c9f\u0cbf\u0c97\u0cc7 \u0cb9\u0cca\u0cb0\u0cb9\u0cbe\u0c95\u0cc1\u0cb5 \"\u0ca8\u0cbe\u0c97\u0cbf\u0ca3\u0cbf' \u0caa\u0cbe\u0ca4\u0ccd\u0cb0 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf \u0cb8\u0cc8 \u0c8e\u0ca8\u0ccd\u0ca8\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca8\u0c9f\u0cbf \"\u0ca6\u0cc0\u0caa\u0cbf\u0c95\u0cbe \u0ca6\u0cbe\u0cb8\u0ccd\u200c'. \"\u0c95\u0cc3\u0cb7\u0ccd\u0ca3 \u0cb0\u0cc1\u0c95\u0ccd\u0cae\u0cbf\u0ca3\u0cbf' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cbf\u0c82\u0ca6 \u0ca8\u0c9f\u0ca8\u0cbe \u0c9c\u0cc0\u0cb5\u0ca8 \u0c86\u0cb0\u0c82\u0cad\u0cbf\u0cb8\u0cbf\u0ca6 \u0ca6\u0cc0\u0caa\u0cbf\u0c95\u0cbe \"\u0ca6\u0cc2\u0ca7\u0ccd\u200c \u0cb8\u0cbe\u0c97\u0cb0\u0ccd\u200c', \"\u0c95\u0cb2\u0cbf\u0caf\u0cc1\u0c97' \u0cae\u0cc1\u0c82\u0ca4\u0cbe\u0ca6 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cc6\u0cb2\u0cc1\u0c97\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ca6\u0ccd\u0caf \u0cb8\u0cbf\u0ca8\u0cbf\u0cae\u0cbe\u0cb0\u0c82\u0c97\u0ca6\u0cbf\u0c82\u0ca6 \u0cb5\u0cbf\u0cb0\u0cbe\u0cae \u0caa\u0ca1\u0cc6\u0ca6\u0cc1 \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0ca8\u0cbe\u0c97\u0cbf\u0ca3\u0cbf\u0caf\u0cbe\u0c97\u0cbf \u0cae\u0cbf\u0c82\u0c9a\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0\u00a0", "\u0ca8\u0cbf\u0c9c\u0cb5\u0cbe\u0c97\u0cbf\u0caf\u0cc2 \u0ca8\u0cc0\u0cb5\u0cc1 \"\u0ca8\u0cbe\u0c97\u0cbf\u0ca3\u0cbf'\u0caf\u0c82\u0ca4\u0cc6\u0caf\u0cc7 \u0c87\u0cb0\u0ccd\u0ca4\u0cbf\u0cb0\u0cbe?\u00a0\u0ca8\u0cbe\u0ca8\u0cc1 \u0ca8\u0cbe\u0c97\u0cbf\u0ca3\u0cbf \u0cb8\u0ccd\u0cb5\u0cad\u0cbe\u0cb5\u0c95\u0ccd\u0c95\u0cc6 \u0cb8\u0c82\u0caa\u0cc2\u0cb0\u0ccd\u0ca3 \u0cb5\u0ccd\u0caf\u0ca4\u0cbf\u0cb0\u0cbf\u0c95\u0ccd\u0ca4 \u0cb8\u0ccd\u0cb5\u0cad\u0cbe\u0cb5\u0ca6\u0cb5\u0cb3\u0cc1. \u0ca8\u0ca8\u0c97\u0cc6 \u0c95\u0ccb\u0caa \u0cac\u0cb0\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0c86\u0ca6\u0cb0\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cc1\u0cb5\u0cb5\u0cb0\u0cc6\u0cb2\u0ccd\u0cb2\u0cbe \u0ca8\u0cc0\u0cb5\u0cc1 \"\u0ca8\u0cbe\u0c97\u0cbf\u0ca3\u0cbf' \u0cb0\u0cc0\u0ca4\u0cbf\u0caf\u0cc7 \u0ca6\u0cc1\u0cb0\u0cc1\u0c97\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc0\u0cb0\u0cbe. \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0cae\u0cbe\u0ca4\u0cbe\u0ca1\u0cbf\u0cb8\u0cb2\u0cc1 \u0cad\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c9c\u0ca8\u0cb0\u0cc1 \"\u0ca8\u0cbe\u0c97\u0cbf\u0ca3\u0cbf' \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0ca8\u0c95\u0ccd\u0c95\u0cb0\u0cc2 \u0c95\u0ccb\u0caa \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c95\u0cbe\u0ca3\u0cbf\u0cb8\u0cc1\u0ca4\u0ccd\u0ca4\u0ca6\u0cc6 \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6.\u00a0", "\u0cae\u0cca\u0ca6\u0cb2 \u0cac\u0cbe\u0cb0\u0cbf \u0c95\u0ccd\u0caf\u0cbe\u0cae\u0cc6\u0cb0\u0cbe \u0c8e\u0ca6\u0cc1\u0cb0\u0cbf\u0cb8\u0cbf\u0ca6\u0cbe\u0c97\u0cbf\u0ca8 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0ca8\u0cbe\u0ca8\u0cc1 \u0cb6\u0cbe\u0cb2\u0cbe \u0ca6\u0cbf\u0ca8\u0c97\u0cb3\u0cbf\u0c82\u0ca6\u0cb2\u0cc2 \u0c8e\u0cb2\u0ccd\u0cb2\u0cbe \u0cb8\u0cbe\u0c82\u0cb8\u0ccd\u0c95\u0cc3\u0ca4\u0cbf\u0c95 \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cb3\u0cc1 \u0cae\u0ca4\u0ccd\u0ca4\u0cc1 \u0c95\u0ccd\u0cb0\u0cc0\u0ca1\u0cbe \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf, \u0c85\u0cb7\u0ccd\u0c9f\u0cc7\u0ca8\u0cc2 \u0c95\u0cb7\u0ccd\u0c9f\u0cb5\u0cbe\u0c97\u0cbf\u0cb2\u0ccd\u0cb2. \u0c95\u0cc3\u0cb7\u0ccd\u0ca3 \u0cb0\u0cc1\u0c95\u0ccd\u0cae\u0cbf\u0ca3\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca6\u0cc1 \u0cae\u0cc1\u0c97\u0ccd\u0ca7 \u0cb9\u0cc1\u0ca1\u0cc1\u0c97\u0cbf\u0caf \u0caa\u0cbe\u0ca4\u0ccd\u0cb0. \u0caf\u0cbe\u0cb5\u0cbe\u0c97\u0cb2\u0cc2 \u0c85\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0ca8\u0cbf\u0c9c\u0ca6\u0cb2\u0ccd\u0cb2\u0cbf \u0c85\u0cb3\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0c85\u0cb3\u0cc1\u0cb5\u0cc7 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca4\u0cc1\u0c82\u0cac\u0cbe \u0c95\u0cb7\u0ccd\u0c9f \u0caa\u0c9f\u0ccd\u0c9f\u0cc1 , \u0c95\u0ca3\u0ccd\u0ca3\u0cc1 \u0cae\u0cc1\u0c9a\u0ccd\u0c9a\u0cbf\u0c95\u0cc6\u0cc2\u0c82\u0ca1\u0cc1 \u0c86\u0cb3\u0ccd\u0ca4\u0cbe \u0c87\u0ca6\u0ccd\u0ca6\u0cc6.\u00a0", "\u0cb9\u0cbe\u0c97\u0cbe\u0ca6\u0cb0\u0cc6, \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cc7 \u0cac\u0cc7\u0cb0\u0cc2\u0cb0\u0cc1\u0cb5 \u0c87\u0c82\u0c97\u0cbf\u0ca4 \u0c87\u0cb0\u0cc1\u0cb5\u0c82\u0ca4\u0cbf\u0ca6\u0cc6?\u0cac\u0cb9\u0cc1\u0cb6\u0c83 \"\u0ca8\u0cbe\u0c97\u0cbf\u0ca3\u0cbf'\u0caf\u0cc7 \u0ca8\u0ca8\u0ccd\u0ca8 \u0c95\u0cc6\u0cc2\u0ca8\u0cc6\u0caf \u0ca7\u0cbe\u0cb0\u0cbe\u0cb5\u0cbe\u0cb9\u0cbf. \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0cae\u0caf \u0cae\u0cc0\u0cb8\u0cb2\u0cbf\u0ca1\u0cac\u0cc7\u0c95\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc2 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cae\u0cc1\u0c97\u0cbf\u0ca6 \u0cac\u0cb3\u0cbf\u0c95 \u0cb8\u0cbf\u0ca8\u0cbf\u0cae\u0cbe \u0c95\u0ca1\u0cc6 \u0cae\u0cbe\u0ca4\u0ccd\u0cb0 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0c92\u0c82\u0ca6\u0cc7 \u0c8e\u0caa\u0cbf\u0cb8\u0ccb\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cca\u0c82\u0ca6\u0cc1 \u0cad\u0cbe\u0cb5\u0c97\u0cb3\u0ca8\u0ccd\u0ca8\u0cc1 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbf. \u0c95\u0cb7\u0ccd\u0c9f \u0c86\u0c97\u0cb2\u0ccd\u0cb5\u0cbe?\u0c92\u0c82\u0ca6\u0cc1 \u0c8e\u0caa\u0cbf\u0cb8\u0ccb\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c85\u0cb2\u0ccd\u0cb2. \u0c92\u0c82\u0ca6\u0cc7 \u0cb6\u0cbe\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c85\u0cad\u0cbf\u0ca8\u0caf \u0cac\u0ca6\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0ca6\u0cc3\u0cb6\u0ccd\u0caf\u0ca6 \u0cae\u0cb0\u0cc1\u0c95\u0ccd\u0cb7\u0ca3\u0cb5\u0cc7 \u0caa\u0c95\u0ccd\u0c95\u0c95\u0ccd\u0c95\u0cc6 \u0ca4\u0cbf\u0cb0\u0cc1\u0c97\u0cbf \u0cae\u0cc1\u0c96\u0ca6\u0cb2\u0ccd\u0cb2\u0cbf \u0ca6\u0ccd\u0cb5\u0cc7\u0cb7 \u0cad\u0cbe\u0cb5\u0ca8\u0cc6\u0caf\u0ca8\u0ccd\u0ca8\u0cc1 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cac\u0cc7\u0c95\u0cc1. \u0c85\u0cad\u0cbf\u0ca8\u0caf\u0ca6 \u0cae\u0c9f\u0ccd\u0c9f\u0cbf\u0c97\u0cc6 \u0c87\u0ca6\u0cc1 \u0ca8\u0ca8\u0c97\u0cc6 \u0cb8\u0cb5\u0cbe\u0cb2\u0cc1. \u0c88 \u0cb8\u0cb5\u0cbe\u0cb2\u0ca8\u0ccd\u0ca8\u0cc1 \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cbf \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c96\u0cc1\u0cb7\u0cbf \u0c95\u0cc2\u0ca1 \u0c87\u0ca6\u0cc6.\u00a0", "\u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf...\u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb5\u0caf\u0ccb\u0cae\u0cbe\u0ca8\u0ca6\u0cb5\u0cb0\u0cc1 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0c95\u0ccd\u0c95\u0cb3\u0cbf\u0c97\u0cc6 \u0ca8\u0cbe\u0ca8\u0cc1 \u0cb9\u0cbe\u0cb5\u0cbe\u0c97\u0cc1\u0cb5 \u0ca6\u0cc3\u0cb6\u0ccd\u0caf \u0c87\u0cb7\u0ccd\u0c9f\u0cb5\u0c82\u0ca4\u0cc6. \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6, \u0ca8\u0ca8\u0ccd\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cb2\u0ccd\u0cb2\u0cbf \u0cae\u0c95\u0ccd\u0c95\u0cb3 \u0cb8\u0c82\u0c96\u0ccd\u0caf\u0cc6\u0caf\u0cc7 \u0cb9\u0cc6\u0c9a\u0ccd\u0c9a\u0cc1. \u0c95\u0cbe\u0cb2\u0cc7\u0c9c\u0cc1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cc1 \u0caa\u0ccd\u0cb0\u0cc0\u0ca4\u0cbf, \u0cb0\u0cca\u0cae\u0ccd\u0caf\u0cbe\u0ca8\u0ccd\u0cb8\u0ccd\u200c \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0cb5\u0caf\u0cb8\u0ccd\u0cb8\u0cbe\u0ca6\u0cb5\u0cb0\u0c82\u0ca4\u0cc2 \u0c85\u0cb0\u0ccd\u0c9c\u0cc1\u0ca8\u0ccd\u200c\u0c97\u0cc6 \u0caf\u0cbe\u0c95\u0cc6 \u0c95\u0cbe\u0c9f \u0c95\u0cc6\u0cc2\u0ca1\u0ccd\u0ca4\u0cc0\u0caf\u0cbe \u0c85\u0c82\u0ca4 \u0cac\u0cc8\u0ca6\u0cc7 \u0cac\u0cbf\u0ca1\u0ccd\u0ca4\u0cbe\u0cb0\u0cc6. \u0ca8\u0cbe\u0c97\u0cbf\u0ca3\u0cbf\u0caf\u0cbe\u0c97\u0cbf \u0ca8\u0cbe\u0ca8\u0cc1 \u0ca6\u0ccd\u0cb5\u0cc7\u0cb7 \u0ca4\u0cc0\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c8e\u0cb7\u0ccd\u0c9f\u0cc1 \u0c9c\u0ca8 \u0c87\u0cb7\u0ccd\u0c9f \u0caa\u0ca1\u0ccd\u0ca4\u0cbe\u0cb0\u0ccb, \u0ca6\u0ccd\u0cb5\u0cc7\u0cb7\u0cbf\u0cb8\u0cc1\u0cb5\u0cb5\u0cb0\u0cc2 \u0c85\u0cb7\u0ccd\u0c9f\u0cc7 \u0cb8\u0c82\u0c96\u0ccd\u0caf\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cb6\u0cc2\u0c9f\u0cbf\u0c82\u0c97\u0ccd\u200c \u0c87\u0cb2\u0ccd\u0cb2\u0ca6\u0cc7 \u0c87\u0cb0\u0cc1\u0cb5\u0cbe\u0c97 \u0ca8\u0cbf\u0cae\u0ccd\u0cae \u0ca6\u0cbf\u0ca8\u0c9a\u0cb0\u0cbf \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cc6?\u0ca8\u0cbf\u0ca6\u0ccd\u0ca6\u0cc6, \u0ca8\u0cbf\u0ca6\u0ccd\u0ca6\u0cc6 \u0cae\u0ca4\u0ccd\u0ca4\u0cc1 \u0ca8\u0cbf\u0ca6\u0ccd\u0ca6\u0cc6... \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0cae\u0caf\u0cb5\u0ca8\u0ccd\u0ca8\u0cc1 \u0ca8\u0cbf\u0ca6\u0ccd\u0ca6\u0cc6\u0caf\u0cb2\u0ccd\u0cb2\u0cc7 \u0c95\u0cb3\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0ca8\u0cc1 \u0c8f\u0cb3\u0cc1\u0cb5\u0cc1\u0ca6\u0cc1 12-1 \u0c97\u0c82\u0c9f\u0cc6\u0c97\u0cc6. \u0ca8\u0cbf\u0ca6\u0ccd\u0ca6\u0cc6 \u0cae\u0cbe\u0ca1\u0cbf \u0cb8\u0cae\u0caf \u0c89\u0cb3\u0cbf\u0ca6\u0cb0\u0cc6 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0c9c\u0cc6\u0cc2\u0ca4\u0cc6 \u0c8e\u0cb2\u0ccd\u0cb2\u0cbf\u0caf\u0cbe\u0ca6\u0cb0\u0cc2 \u0ca4\u0cbf\u0cb0\u0cc1\u0c97\u0cbe\u0ca1\u0cb2\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c9f\u0cc0\u0cb5\u0cbf \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0caa\u0ccd\u0cb0\u0cb5\u0cbe\u0cb8 \u0cb9\u0ccb\u0c97\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0ca8\u0cc6\u0c9a\u0ccd\u0c9a\u0cbf\u0ca8 \u0cb9\u0cb5\u0ccd\u0caf\u0cbe\u0cb8. \u0caa\u0ccd\u0cb0\u0cb5\u0cbe\u0cb8\u0c95\u0ccd\u0c95\u0cc6 \u0cb9\u0ccb\u0c97\u0cb2\u0cc1 \u0c9c\u0cc6\u0cc2\u0ca4\u0cc6\u0c97\u0cc6 \u0caf\u0cbe\u0cb0\u0cc2 \u0cac\u0cb0\u0ca6\u0cbf\u0ca6\u0ccd\u0ca6\u0cb0\u0cc6 \u0c92\u0cac\u0ccd\u0cac\u0cb3\u0cc7 \u0cb9\u0cca\u0cb0\u0c9f\u0cc1 \u0cac\u0cbf\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0caf\u0ccd\u0caf\u0ccb \u0caa\u0cbe\u0caa \u0c92\u0cac\u0ccd\u0cac\u0cb3\u0cc7 \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb3\u0cb2\u0ccd\u0cb2 \u0c85\u0c82\u0ca4 \u0cae\u0ca8\u0cc6\u0caf\u0cb5\u0cb0\u0cc1 \u0c85\u0ca5\u0cb5\u0cbe \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1 \u0caf\u0cbe\u0cb0\u0cbe\u0ca6\u0cb0\u0cc2 \u0cac\u0c82\u0ca6\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0c92\u0cac\u0ccd\u0cac\u0cb0\u0cc7 \u0c8e\u0cb2\u0ccd\u0cb2\u0cbf\u0c97\u0cc6\u0cb2\u0ccd\u0cb2\u0cbe \u0cb9\u0ccb\u0c97\u0cbf\u0ca6\u0ccd\u0ca6\u0cc0\u0cb0\u0cbe?\u0c97\u0ccb\u0cb5\u0cbe, \u0cae\u0ca1\u0cbf\u0c95\u0cc7\u0cb0\u0cbf \u0c87\u0ca8\u0ccd\u0ca8\u0cc2 \u0c8e\u0cb2\u0ccd\u0cb2\u0cc6\u0cb2\u0ccd\u0cb2\u0cbf\u0c97\u0ccb...", "\u0c85\u0ca1\u0cc1\u0c97\u0cc6 \u0cae\u0ca8\u0cc6 \u0c95\u0ca1\u0cc6 \u0cb9\u0ccb\u0c97\u0cc6\u0cc2 \u0c85\u0cad\u0ccd\u0caf\u0cbe\u0cb8 \u0c87\u0ca6\u0cc6\u0caf\u0cbe? \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cc0\u0cb0\u0cbe?\u0c85\u0caa\u0cb0\u0cc2\u0caa\u0c95\u0ccd\u0c95\u0cca\u0cae\u0ccd\u0cae\u0cc6 \u0cb9\u0ccb\u0c97\u0ccd\u0ca4\u0cbf\u0ca8\u0cbf. \u0c9a\u0cbf\u0c95\u0ca8\u0ccd\u200c \u0cac\u0cbf\u0cb0\u0cbf\u0caf\u0cbe\u0ca8\u0cbf, \u0cb5\u0cc6\u0c9c\u0ccd\u200c \u0caa\u0cb2\u0cbe\u0cb5\u0ccd\u200c \u0ca4\u0cc1\u0c82\u0cac\u0cbe \u0c9a\u0c82\u0ca6 \u0cae\u0cbe\u0ca1\u0ccd\u0ca4\u0cc0\u0ca8\u0cbf.\u00a0", "\u0cb9\u0ccb\u0c9f\u0cc6\u0cb2\u0ccd\u200c \u0c85\u0ca1\u0cc1\u0c97\u0cc6 \u0c85\u0ca5\u0cb5\u0cbe \u0cae\u0ca8\u0cc6 \u0c85\u0ca1\u0cc1\u0c97\u0cc6. \u0ca8\u0cbf\u0cae\u0ccd\u0cae \u0caa\u0ccd\u0cb0\u0c95\u0cbe\u0cb0 \u0cac\u0cc6\u0cb8\u0ccd\u0c9f\u0ccd\u200c \u0caf\u0cbe\u0cb5\u0cc1\u0ca6\u0cc1?\u0cae\u0ca8\u0cc6 \u0c85\u0ca1\u0cc1\u0c97\u0cc6. \u0ca8\u0cbe\u0ca8\u0cc1 \u0cab\u200c\u0cc1\u0ca1\u0ccd\u0ca1\u0cc0 \u0c85\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cb9\u0ccb\u0c9f\u0cc6\u0cb2\u0ccd\u200c\u0c97\u200c\u0cb3\u0cbf\u0c97\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cc2 \u0c95\u0ca1\u0cbf\u0cae\u0cc6\u0caf\u0cc7. \u0c86\u0ca6\u0cb0\u0cc6, \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c85\u0cae\u0ccd\u0cae\u0cbe \u0c8f\u0ca8\u0cc7 \u0cae\u0cbe\u0ca1\u0cbf\u0ca6\u0cb0\u0cc2 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cae\u0ccd\u0cae \u0cae\u0cbe\u0ca1\u0cc1\u0cb5 \u0cac\u0cbf\u0cb8\u0cbf\u0cac\u0cc7\u0cb3\u0cc6 \u0cac\u0cbe\u0ca4\u0ccd\u200c \u0ca8\u0ca8\u0ccd\u0ca8 \u0cab\u0cc7\u0cb5\u0cb0\u0cbf\u0c9f\u0ccd\u200c.", "\u0ca8\u0cbf\u0cae\u0ccd\u0cae \u0ca1\u0caf\u0cc6\u0c9f\u0ccd\u200c \u0c95\u0ca4\u0cc6 \u0cb9\u0cc7\u0cb3\u0cbf...\u0cae\u0ca8\u0cc6\u0caf\u0ca1\u0cc1\u0c97\u0cc6\u0caf\u0ca8\u0ccd\u0ca8\u0cc7 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0cac\u0cc6\u0cb3\u0c97\u0ccd\u0c97\u0cc6 \u0cb0\u0cbe\u0c97\u0cbf \u0c97\u0c82\u0c9c\u0cbf\u0c97\u0cc6 \u0cae\u0c9c\u0ccd\u0c9c\u0cbf\u0c97\u0cc6 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cc6\u0c9a\u0ccd\u0c9a\u0cc1 \u0cae\u0cca\u0cb3\u0c95\u0cc6 \u0c95\u0cbe\u0cb3\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb5\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0ca3\u0ccd\u0ca3\u0cbf\u0ca8 \u0cb0\u0cb8 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc2 \u0cae\u0ca8\u0cc6\u0caf\u0cbf\u0c82\u0ca6\u0cb2\u0cc7 \u0c8a\u0c9f \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0cab\u0cbf\u0c9f\u0cc6\u00b0\u0cb8\u0ccd\u200c\u0c97\u0cbe\u0c97\u0cbf \u0c95\u0cc6\u0cb2 \u0cb5\u0cbe\u0cb0\u0ccd\u0cae\u0ccd\u0c85\u0caa\u0ccd\u200c \u0cb5\u0ccd\u0caf\u0cbe\u0caf\u0cbe\u0cae\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0c97\u0ccd\u0c97\u0ca6\u0cbe\u0c9f \u0cac\u0cb9\u0cb3 \u0caa\u0cb0\u0cbf\u0ca3\u0cbe\u0cae\u0c95\u0cbe\u0cb0\u0cbf \u0cb5\u0ccd\u0caf\u0cbe\u0caf\u0cbe\u0cae. \u0c9c\u0cbf\u0cae\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc6 \u0c9f\u0ccd\u0cb0\u0cc7\u0ca1\u0ccd\u200c \u0cae\u0cbf\u0cb2\u0ccd\u200c \u0cae\u0cc7\u0cb2\u0cc6 \u0cb8\u0ccd\u0cb5\u0cb2\u0ccd\u0caa \u0cb8\u0cae\u0caf \u0c93\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0ca6\u0cb0\u0cc6 \u0c92\u0c82\u0ca6\u0cc1 \u0ca8\u0cc6\u0ca8\u0caa\u0cbf\u0ca8\u0cb2\u0ccd\u0cb2\u0cbf\u0ca1\u0cac\u0cc7\u0c95\u0cc1 \u0ca1\u0caf\u0c9f\u0ccd\u200c \u0c85\u0ca5\u0cb5\u0cbe \u0cb5\u0ccd\u0caf\u0cbe\u0caf\u0cbe\u0cae \u0caf\u0cbe\u0cb5\u0cc1\u0ca6\u0cc2 \u0c85\u0ca4\u0cbf\u0caf\u0cbe\u0c97\u0cac\u0cc7\u0cb0\u0ca6\u0cc1. \u0ca8\u0cae\u0ccd\u0cae \u0ca6\u0cc7\u0cb9\u0c95\u0ccd\u0c95\u0cc6 \u0c8e\u0cb7\u0ccd\u0c9f\u0cc1 \u0cac\u0cc7\u0c95\u0cc6\u0cc2 \u0c85\u0cb7\u0ccd\u0c9f\u0cbf\u0ca6\u0ccd\u0ca6\u0cb0\u0cc6 \u0c92\u0cb3\u0ccd\u0cb3\u0cc6\u0caf\u0ca6\u0cc1.\u00a0", "\u0c95\u0cc6\u0cb2 \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cc1 \u0cb5\u0cbe\u0cb0\u0c95\u0ccd\u0c95\u0cca\u0cae\u0ccd\u0cae\u0cc6 \u0c95\u0ccd\u0cb0\u0cc0\u0cae\u0ccd\u200c, \u0cb8\u0ccb\u0caa\u0ccd\u200c \u0cac\u0ca6\u0cb2\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0c82\u0ca5\u0cb5\u0cb0\u0cbf\u0c97\u0cc6 \u0cac\u0ccd\u0caf\u0cc2\u0c9f\u0cbf \u0c9f\u0cbf\u0caa\u0ccd\u0cb8\u0ccd\u200c \u0c8f\u0ca8\u0cc1 \u0c95\u0cc6\u0cc2\u0ca1\u0ccd\u0ca4\u0cc0\u0cb0\u0cbe?\u0cb8\u0ccc\u0c82\u0ca6\u0cb0\u0ccd\u0caf \u0c92\u0cb3\u0c97\u0cbf\u0ca8\u0cbf\u0c82\u0ca6 \u0cac\u0cb0\u0cac\u0cc7\u0c95\u0cc1. \u0cb9\u0cc6\u0c9a\u0ccd\u0c9a\u0cc1 \u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0caf\u0cc1\u0cb5\u0cc1\u0ca6\u0cc1. \u0c95\u0ca1\u0cbf\u0cae\u0cc6 \u0cae\u0cb8\u0cbe\u0cb2\u0cc6\u0caf\u0cc1\u0c95\u0ccd\u0ca4 \u0c86\u0cb9\u0cbe\u0cb0 \u0cb8\u0cc7\u0cb5\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c85\u0cad\u0ccd\u0caf\u0cbe\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c95\u0ca3\u0ccd\u0ca4\u0cc1\u0c82\u0cac\u0cbe \u0ca8\u0cbf\u0ca6\u0ccd\u0ca6\u0cc6 \u0cae\u0cbe\u0ca1\u0cac\u0cc7\u0c95\u0cc1. \u0caf\u0cbe\u0cb5\u0cc1\u0ca6\u0cbe\u0cb0\u0cc2 \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6 \u0c95\u0ccd\u0cb0\u0cc0\u0c82, \u0cab\u0cc7\u0cb8\u0ccd\u200c \u0cb5\u0cbe\u0cb6\u0ccd\u200c \u0cac\u0cb3\u0cb8\u0cac\u0cc7\u0c95\u0cc1. \u0caa\u0ca6\u0cc7\u0caa\u0ca6\u0cc6 \u0caa\u0cbe\u0cb0\u0ccd\u0cb2\u0cb0\u0ccd\u200c\u0c97\u0cb3\u0cbf\u0c97\u0cc6 \u0c8e\u0ca1\u0ca4\u0cbe\u0c95\u0cc1\u0cb5 \u0cac\u0ca6\u0cb2\u0cc1 \u0cb9\u0ca3\u0ccd\u0ca3\u0cc1 \u0c97\u0cb3 \u0ca4\u0cbf\u0cb0\u0cc1\u0cb3\u0cbf\u0ca8\u0cbf\u0c82\u0ca6 \u0cae\u0cc1\u0c96\u0c95\u0ccd\u0c95\u0cc6 \u0cae\u0cb8\u0cbe\u0c9c\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c92\u0cb3\u0ccd\u0cb3\u0cc6\u0caf\u0ca6\u0cc1. \u0cae\u0cc1\u0c96 \u0ca4\u0cc1\u0c82\u0cac\u0cbe \u0c8e\u0ca3\u0ccd\u0ca3\u0cc6 \u0c8e\u0ca3\u0ccd\u0ca3\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c95\u0ca1\u0ccd\u0cb2\u0cc6\u00e0 \u0cb9\u0cbf\u0c9f\u0ccd\u0c9f\u0cbf\u0ca8\u0cbf\u0c82\u0ca6 \u0ca4\u0cc6\u0cc2\u0cb3\u0cc6\u0caf\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0cb0\u0cc6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf \u0c95\u0cbe\u0ca3\u0cac\u0cb9\u0cc1\u0ca6\u0cc1.\u00a0", "\u0ca8\u0cc0\u0cb5\u0cc1 \u0cae\u0ca8\u0cc6\u0caf\u0cbf\u0c82\u0ca6 \u0cb9\u0cca\u0cb0\u0ca1\u0cc1\u0cb5\u0cbe\u0c97 \u0ca8\u0cbf\u0cae\u0ccd\u0cae \u0cac\u0ccd\u0caf\u0cbe\u0c97\u0cbf\u0ca8\u0cb2\u0ccd\u0cb2\u0cbf \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0cb5\u0cb8\u0ccd\u0ca4\u0cc1\u0c97\u0cb3\u0cc1 \u0c87\u0cb0\u0cc1\u0ca4\u0ccd\u0ca4\u0cb5\u0cc6?\u0ca8\u0ca8\u0ccd\u0ca8 \u0cac\u0ccd\u0caf\u0cbe\u0c97\u0cc1 \u0c92\u0c82\u0ca5\u0cb0\u0cbe \u0c95\u0cb8\u0ca6 \u0cac\u0cc1\u0c9f\u0ccd\u0c9f\u0cbf \u0c87\u0ca6\u0ccd\u0ca6\u0c82\u0ca4\u0cc6. \u0c95\u0cc8\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca4\u0cc1\u0cb0\u0cc1\u0c95\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb6\u0cc7\u0ca1\u0ccd\u0cb8\u0ccd\u200c, \u0cb2\u0cbf\u0caa\u0ccd\u200c\u0cb8\u0ccd\u0c9f\u0cbf\u0c95\u0ccd\u200c, \u0c95\u0cbe\u0c82\u0caa\u0ccd\u0caf\u0cbe\u0c95\u0ccd\u0c9f\u0ccd \u0caa\u0ccc\u0ca1\u0cb0\u0ccd\u200c, \u0c9a\u0cbe\u0cb0\u0ccd\u0c9c\u0cb0\u0ccd\u200c, \u0cae\u0ccc\u0ca4\u0ccd\u200c \u0cab\u0ccd\u0cb0\u0cc6\u0cb7\u00b0\u0cb0\u0ccd\u200c, \u0c87\u0caf\u0cb0\u0ccd\u200c\u0cab\u0ccb\u0ca8\u0ccd\u200c \u0c87\u0cb0\u0cc1\u0ca4\u0ccd\u0ca4\u0cb5\u0cc6.", "\u0cb9\u0ccb\u0ca6\u0cb2\u0ccd\u0cb2\u0cbf \u0cac\u0c82\u0ca6\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0ca8\u0cbe\u0cb2\u0cbf\u0c97\u0cc6 \u0ca4\u0ccb\u0cb0\u0ccd\u0cb8\u0cc1 \u0c85\u0c82\u0ca4\u0cbe\u0cb0\u0cc6!\u0c9c\u0ca8 \u0c8e\u0cb7\u0ccd\u0c9f\u0cca\u0c82\u0ca6\u0cc1 \u0cae\u0cc1\u0c97\u0ccd\u0ca7\u0cb0\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cb0\u0cc6 \u0cb9\u0cca\u0cb0\u0c97\u0ca1\u0cc6 \u0c8e\u0cb2\u0ccd\u0cb2\u0cbe\u0ca6\u0cb0\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6, \u0ca6\u0cc7\u0cb5\u0cb0\u0ca8\u0ccd\u0ca8\u0cc1 \u0c95\u0c82\u0ca1\u0c82\u0ca4\u0cc6 \u0c86\u0ca1\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \u0cb9\u0cbe\u0cb5\u0cc1 \u0c95\u0c82\u0ca1\u0c82\u0ca4\u0cc6 \u0cac\u0cc6\u0c9a\u0ccd\u0c9a\u0cbf \u0cac\u0cbf\u0ca6\u0ccd\u0ca6\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc7 \u0ca6\u0cbf\u0c9f\u0ccd\u0c9f\u0cbf\u0cb8\u0cbf \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0cb9\u0ccb\u0ca6\u0cb2\u0ccd\u0cb2\u0cbf \u0cac\u0c82\u0ca6\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0c9c\u0ca8\u0cb0\u0cc1 \"\u0ca8\u0cbe\u0cb2\u0cbf\u0c97\u0cc6 \u0ca4\u0ccb\u0cb0\u0cbf\u0cb8\u0cbf' \u0c8e\u0c82\u0ca6\u0cc1 \u0caa\u0cc0\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cb2\u0ccd\u0cb2\u0cbe... \u0c86\u0c97 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0ca4\u0cc1\u0cb8\u0cc1 \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c86\u0c97\u0cc1\u0ca4\u0ccd\u0ca4\u0cc6. \u0caa\u0cbe\u0caa, \u0c95\u0cc6\u0cb2 \u0cb5\u0caf\u0cb8\u0ccd\u0cb8\u0cbe\u0ca6\u0cb5\u0cb0\u0cc1 \u0ca8\u0cbe\u0ca8\u0cc7 \u0cb9\u0cbe\u0cb5\u0cbf\u0ca8 \u0ca8\u0cbe\u0cb2\u0cbf\u0c97\u0cc6\u0caf\u0c82\u0ca4\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0ca8\u0ccd\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca5\u0cb5\u0cb0\u0cc1 \u0c95\u0cc7\u0cb3\u0cbf\u0ca6\u0cbe\u0c97 \u0cac\u0cc7\u0c9c\u0cbe\u0cb0\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c8e\u0cb7\u0ccd\u0c9f\u0ccb \u0cb6\u0cbf\u0c95\u0ccd\u0cb7\u0cbf\u0ca4\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0cc0\u0ca1\u0cbf\u0cb8\u0cb2\u0cc6\u0c82\u0ca6\u0cc7 \"\u0c88\u0c97 \u0cb9\u0cbe\u0cb5\u0cbf\u0ca8 \u0cb0\u0cc0\u0ca4\u0cbf \u0ca8\u0cbe\u0cb2\u0cbf\u0c97\u0cc6 \u0ca4\u0cc6\u0cb0\u0cc6\u0caf\u0cbf\u0cb0\u0cbf, \u0ca8\u0ccb\u0ca1\u0ccb\u0ca3' \u0c8e\u0c82\u0ca6\u0cc1 \u0cb8\u0cb5\u0cbe\u0cb2\u0cc1 \u0cb9\u0cbe\u0c95\u0ccd\u0ca4\u0cbe\u0cb0\u0cc6. \u0c86\u0c97 \u0cb8\u0ccd\u0cb5\u0cb2\u0ccd\u0caa \u0cb8\u0cbf\u0c9f\u0ccd\u0c9f\u0cc1 \u0cac\u0cb0\u0cc1\u0ca4\u0ccd\u0ca4\u0cc6.\u00a0", "\"\u0ca8\u0cbe\u0c97\u0cbf\u0ca3\u0cbf'\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c87\u0cb7\u0ccd\u0c9f \u0c87\u0cb0\u0ccd\u0cb2\u0cbf\u0cb2\u0ccd\u0cb2!\u0cae\u0cca\u0ca6\u0cb2 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \"\u0c95\u0cc3\u0cb7\u0ccd\u0ca3 \u0cb0\u0cc1\u0c95\u0ccd\u0cae\u0cbf\u0ca3\u0cbf'\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cac\u0ccd\u0caf\u0cc1\u0cb8\u0cbf \u0c86\u0ca6\u0cc6. \u0c92\u0c82\u0ca6\u0cc6\u0cb0\u0ca1\u0cc1 \u0ca4\u0cc6\u0cb2\u0cc1\u0c97\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0c82\u0ca4\u0cc6\u0caf\u0cc7 \u0caf\u0cbe\u0cb0\u0cbe\u0ca6\u0cb0\u0cc2 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbe\u0cb0\u0cbe? \u0c86\u0ca6\u0cb0\u0cc6, \"\u0ca8\u0cbe\u0c97\u0cbf\u0ca3\u0cbf' \u0ca4\u0c82\u0ca1 \u0cac\u0cbf\u0ca1\u0cb2\u0cbf\u0cb2\u0ccd\u0cb2. \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6 \u0cac\u0c82\u0ca6\u0cc1\u0cb9\u0ccb\u0c97\u0cbf \u0c8e\u0c82\u0ca6\u0cc1 \u0ca6\u0c82\u0cac\u0cbe\u0cb2\u0cc1 \u0cac\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc2 \u0cae\u0ca8\u0cb8\u0ccd\u0cb8\u0cbf\u0cb2\u0ccd\u0cb2\u0ca6 \u0cae\u0ca8\u0cb8\u0ccd\u0cb8\u0cbf\u0ca8\u0cbf\u0c82\u0ca6\u0cb2\u0cc7 \u0c86\u0ca1\u0cbf\u0cb7\u0ca8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0cac\u0c82\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0c86\u0caf\u0ccd\u0c95\u0cc6\u0caf\u0cc2 \u0c86\u0ca6\u0cc6. \u0cb8\u0cbf\u0ca8\u0cbf\u0cae\u0cbe \u0cb6\u0cc2\u0c9f\u0cbf\u0c82\u0c97\u0ccd\u200c \u0c87\u0ca6\u0ccd\u0ca6\u0cbe\u0c97 \u0cb8\u0cae\u0caf \u0ca8\u0cc0\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca4\u0c82\u0ca1 \u0ca8\u0ca8\u0c97\u0cc6 \u0c86\u0cb6\u0ccd\u0cb5\u0cbe\u0cb8\u0ca8\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1. \u0cb9\u0cc0\u0c97\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6.", "\u0c95\u0cc6\u0c9f\u0ccd\u0c9f \u0c85\u0ca8\u0cc1\u0cad\u0cb5\u0c97\u0cb3\u0cbe\u0c97\u0cbf\u0cb2\u0ccd\u0cb2...\u0ca4\u0cc1\u0c82\u0cac\u0cbe \u0c9c\u0ca8 \u0c95\u0cc7\u0cb3\u0ccd\u0ca4\u0cbe\u0cb0\u0cc6... \u0ca8\u0cbe\u0c97\u0cbf\u0ca3\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0c8f\u0ca8\u0cbe\u0ca6\u0cb0\u0cc2 \u0c95\u0cc6\u0c9f\u0ccd\u0c9f \u0c85\u0ca8\u0cc1\u0cad\u0cb5 \u0c86\u0c97\u0cbf\u0ca6\u0cc6\u0caf\u0cc7 \u0c8e\u0c82\u0ca6\u0cc1? \u0c87\u0ca8\u0ccd\u0ca8\u0cc2 \u0c95\u0cc6\u0cb2\u0cb5\u0cb0\u0cc1 \"\u0ca8\u0cbe\u0c97\u0cbf\u0ca3\u0cbf \u0ca6\u0ccd\u0cb5\u0cc7\u0cb7'\u0ca6 \u0cac\u0c97\u0ccd\u0c97\u0cc6 \u0c8f\u0ca8\u0cc7\u0ca8\u0ccb \u0cb9\u0cc7\u0cb3\u0cbf \u0cb9\u0cc6\u0ca6\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbf\u0c9c \u0cb9\u0cc7\u0cb3\u0ccd\u0ca4\u0cc0\u0ca8\u0cbf, \u0ca8\u0ca8\u0c97\u0cc6 \u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0caf\u0cbe\u0cb5\u0cc1\u0ca6\u0cc7 \u0c95\u0cc6\u0c9f\u0ccd\u0c9f \u0c85\u0ca8\u0cc1\u0cad\u0cb5\u0cb5\u0cc2 \u0c86\u0c97\u0cbf\u0cb2\u0ccd\u0cb2, \u0c87\u0ca8\u0ccd\u0ca8\u0cc2 \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6 \u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0cb6\u0c95\u0ccd\u0ca4\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c85\u0ca8\u0cc1\u0cad\u0cb5\u0c97\u0cb3\u0cc7 \u0c86\u0c97\u0cc1\u0ca4\u0ccd\u0ca4\u0cbf\u0cb5\u0cc6. '\u0ca8\u0cbe\u0c97\u0cbf\u0ca3\u0cbf' \u0ca8\u0ca8\u0c97\u0cc6 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2.\u00a0", "\u0c85\u0cb0\u0ccd\u0c9c\u0cc1\u0ca8\u0ccd\u200c\u0ca8\u0c82\u0ca5 \u0cb9\u0cc1\u0ca1\u0cc1\u0c97 \u0c87\u0ca6\u0ccd\u0cb0\u0cc6 \u0cb9\u0cc7\u0cb3\u0ccd\u0ca4\u0cc0\u0cb0\u0cbe!?\u00a0\u0ca8\u0cae\u0ccd\u0cae \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0c85\u0cb0\u0ccd\u0c9c\u0cc1\u0ca8\u0ccd\u200c \u0caa\u0cbe\u0ca4\u0ccd\u0cb0\u0ca6\u0c82\u0ca5 \u0cb9\u0cc1\u0ca1\u0cc1\u0c97 \u0c8f\u0ca8\u0cbe\u0ca6\u0cb0\u0cc2 \u0ca8\u0cbf\u0c9c \u0ca8\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95\u0cbf\u0ca6\u0cb0\u0cc6 \u0c96\u0c82\u0ca1\u0cbf\u0ca4\u0cbe \u0cb8\u0ca4\u0cbe\u0caf\u0cbf\u0cb8\u0ca6\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0caf\u0cbe\u0cb5\u0cbe\u0c97\u0cb2\u0cc2 \u0cb9\u0cbf\u0c82\u0ca6\u0cc6 \u0cac\u0cbf\u0ca6\u0ccd\u0ca6\u0cc1 \u0cb8\u0cbe\u0caf\u0cc1\u0cb5 \u0cb9\u0cc1\u0ca1\u0cc1\u0c97 \u0ca8\u0ca8\u0c97\u0cc6 \u0cac\u0cc7\u0c95\u0cc1. \u0c8e\u0cb7\u0ccd\u0c9f\u0cc7 \u0ca8\u0ccb\u0cb5\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0c85\u0cb0\u0ccd\u0c9c\u0cc1\u0ca8\u0ccd\u200c, \u0c85\u0cae\u0cc3\u0ca4\u0cbe\u0cb3 \u0cb9\u0cbf\u0c82\u0ca6\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0ca8\u0cc6. \u0c85\u0cb5\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cbe\u0ca3\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cc6. \u0ca4\u0ca8\u0ccd\u0ca8 \u0cb9\u0cc1\u0ca1\u0cc1\u0c97\u0cbf\u0c97\u0cbe\u0c97\u0cbf \u0c8f\u0ca8\u0ca8\u0ccd\u0ca8\u0cbe\u0ca6\u0cb0\u0cc2 \u0cae\u0cbe\u0ca1\u0cb2\u0cc1 \u0ca4\u0caf\u0cbe\u0cb0\u0cbf\u0cb0\u0cc1\u0ca4\u0ccd\u0ca4\u0cbe\u0ca8\u0cc6. \u0ca8\u0ccb\u0ca1\u0ccb\u0ca6\u0c95\u0ccd\u0c95\u0cc2 \u0c9a\u0cc6\u0c82\u0ca6 \u0c87\u0ca6\u0ccd\u0ca6\u0cbe\u0ca8\u0cc6. \u00a0\u0caa\u0cbe\u0caa, \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0c86 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c95\u0cbe\u0c9f \u0c95\u0cc6\u0cc2\u0ca1\u0cc1\u0cb5\u0cbe\u0c97 \u0cae\u0ca8\u0cb8\u0ccd\u0cb8\u0cc6\u0cb2\u0ccd\u0cb2\u0cbe \u0cb9\u0cbf\u0c82\u0ca1\u0cbf\u0ca6\u0c82\u0ca4\u0cc6 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb7\u0ccd\u0c9f\u0cc1 \u0caa\u0cbe\u0caa\u0ca6 \u0caa\u0cbe\u0ca4\u0ccd\u0cb0 \u0c85\u0ca6\u0cc1. \u0c86 \u0ca5\u0cb0\u0ca6\u0ccd\u0ca6\u0cc7 \u0cb9\u0cc1\u0ca1\u0cc1\u0c97 \u0ca8\u0ca8\u0c97\u0cc6 \u0cac\u0cc7\u0c95\u0cc1.", "\u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0cc6\u0cb8\u0cb0\u0cc1, \u0c97\u0cc1\u0cb0\u0cc1\u0ca4\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0cae\u0cca\u0ca6\u0cb2\u0cc1 \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0c9f\u0cbf \u0c86\u0c97\u0cbf\u0ca6\u0ccd\u0ca6\u0cb0\u0cc2 \u0cb9\u0cca\u0cb0\u0c97\u0ca1\u0cc6 \u0caa\u0ccd\u0cb0\u0caa\u0c82\u0c9a\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0caa\u0cb0\u0cbf\u0c9a\u0caf \u0c85\u0cb7\u0ccd\u0c9f\u0cbe\u0c97\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0c8e\u0cb2\u0ccd\u0cb2\u0cc7 \u0cb9\u0ccb\u0ca6\u0cb0\u0cc2 \u0c9c\u0ca8 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0caa\u0cc1\u0c9f\u0ccd\u0c9f \u0cae\u0c95\u0ccd\u0c95\u0cb3\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0cb5\u0caf\u0ccb\u0cb5\u0cc3\u0ca6\u0ccd\u0ca7\u0cb0\u0cb5\u0cb0\u0cc6\u0c97\u0cc2 \u0c8e\u0cb2\u0ccd\u0cb2\u0cb0\u0cc2 \u0cae\u0cbe\u0ca4\u0ca8\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6.", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0ca8\u0cbe\u0c97\u0cbf\u0ca3\u0cbf... \u0ca8\u0cbe\u0ca8\u0cc1 \u0c97\u0cbf\u0ca3\u0cbf! \u0cac\u0cc1\u0cb8\u0ccd\u200c \u0cac\u0cc1\u0cb8\u0ccd\u0cb8\u0cc6\u0ca8\u0ccd\u0ca8\u0cc1\u0cb5 \u0cb8\u0cc1\u0c82\u0ca6\u0cb0\u0cbf \u0ca6\u0cc0\u0caa\u0cbf\u0c95\u0cbe"},
{"url": "https://www.udayavani.com/kannada/news/women/227346/zee-tv-subbulakshmi-is-the-only-roll", "content": ["\u0cac\u0cbe\u0cb2\u0ca8\u0c9f\u0cbf\u0caf\u0cbe\u0c97\u0cbf, \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf, \u0cb8\u0cbf\u0ca8\u0cbf\u0cae\u0cbe \u0ca8\u0c9f\u0cbf\u0caf\u0cbe\u0c97\u0cbf, \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf\u0caf\u0cbe\u0c97\u0cbf, \u0ca8\u0cbf\u0cb0\u0cc2\u0caa\u0c95\u0cbf\u0caf\u0cbe\u0c97\u0cbf... \u0cb9\u0cc0\u0c97\u0cc6 \u0ca8\u0cbe\u0ca8\u0cbe \u0ca5\u0cb0\u0ca6 \u0cb0\u0ccb\u0cb2\u0cc1\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf \u0c9a\u0cbf\u0cb0\u0caa\u0cb0\u0cbf\u0c9a\u0cbf\u0ca4\u0cb5\u0cbe\u0c97\u0cbf\u0cb0\u0cc1\u0cb5 \u0cb9\u0cc6\u0cb8\u0cb0\u0cc1 \u0ca6\u0cc0\u0caa\u0cbe. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c88\u0c95\u0cc6\u0caf\u0ca8\u0ccd\u0ca8\u0cc1 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0c8e\u0c82\u0ca6\u0cc1 \u0c95\u0cb0\u0cc6\u0ca6\u0cb0\u0cc7 \u0cb9\u0cc6\u0c9a\u0ccd\u0c9a\u0cc1 \u0cb8\u0cc2\u0c95\u0ccd\u0ca4. \u0c8f\u0c95\u0cc6\u0c82\u0ca6\u0cb0\u0cc6 \u0cae\u0ca8\u0cc6\u0cae\u0ca8\u0cc6\u0c97\u0cb3\u0cb2\u0ccd\u0cb2\u0cc2 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c87\u0ca6\u0ccd\u0ca6\u0cbe\u0cb0\u0cc6. \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0caf\u0c82\u0ca4\u0cc6 \u0ca8\u0cbe\u0ca8\u0cc1 \u0cae\u0cc1\u0c97\u0ccd\u0ca7\u0cb3\u0cb2\u0ccd\u0cb2, \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0cbe\u0c95\u0ccd\u0c9f\u0cbf\u0c95\u0cb2\u0ccd\u200c \u0c8e\u0ca8\u0ccd\u0ca8\u0cc1\u0cb5 \u0c88 \u0cb9\u0cc1\u0ca1\u0cc1\u0c97\u0cbf, \u0cb9\u0cb3\u0ccd\u0cb3\u0cbf \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf \u0caa\u0cbe\u0ca4\u0ccd\u0cb0\u0ca6 \u0caa\u0cb0\u0c95\u0cbe\u0caf \u0caa\u0ccd\u0cb0\u0cb5\u0cc7\u0cb6 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0caf\u0cbe\u0cb0\u0cbf\u0c97\u0cbe\u0ca6\u0cb0\u0cc2 \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0c9f \u0cb8\u0cc1\u0ca6\u0cc0\u0caa\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf, \u0ca8\u0c9f\u0cbf\u0cb8\u0cbf\u0ca6\u0ccd\u0ca6 \u2018\u0cae\u0cc8 \u0c86\u0c9f\u0ccb\u0c97\u0ccd\u0cb0\u0cbe\u0cab\u0ccd\u2019, \u2018\u0cb6\u0cbe\u0c82\u0ca4\u0cbf \u0ca8\u0cbf\u0cb5\u0cbe\u0cb8\u2019 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf, \"\u0caa\u0ccd\u0cb0\u0cc0\u0ca4\u0cbf \u0c87\u0cb2\u0ccd\u0cb2\u0ca6 \u0cae\u0cc7\u0cb2\u0cc6', \"\u0cb8\u0cbe\u0c95\u0ccd\u0cb7\u0cbf' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0cae\u0cbf\u0c82\u0c9a\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u2018\u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0cb8\u0c82\u0cb8\u0cbe\u0cb0\u2019\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0ca4\u0cae\u0ccd\u0cae \u0cb8\u0c82\u0cb8\u0cbe\u0cb0\u0ca6 \u0c95\u0cc1\u0cb0\u0cbf\u0ca4\u0cc2 \u0cae\u0ca8\u0cb8\u0ccd\u0cb8\u0cc1 \u0cac\u0cbf\u0c9a\u0ccd\u0c9a\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cc2 \u0c97\u0cc3\u0cb9\u0cbf\u0ca3\u0cbf \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0c95\u0cbe\u0cb0\u0ca3?\u0c87\u0c82\u0ca5\u0ca6\u0ccd\u0ca6\u0cc7 \u0caa\u0cbe\u0ca4\u0ccd\u0cb0 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6\u0caf\u0cc7\u0ca8\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u2018\u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0cb8\u0c82\u0cb8\u0cbe\u0cb0\u2019 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf \u0cb8\u0ccd\u0cb5\u0caa\u0ccd\u0ca8\u0cbe \u0c95\u0cc3\u0cb7\u0ccd\u0ca3\u0cbe , \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cac\u0c97\u0ccd\u0c97\u0cc6 \u0cae\u0ca4\u0ccd\u0ca4\u0cc1 \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0cb0\u0cc1. \u0caa\u0cbe\u0ca4\u0ccd\u0cb0 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0ca4\u0cc1\u0c82\u0cac\u0cbe \u0cb9\u0cbf\u0ca1\u0cbf\u0cb8\u0cbf\u0ca4\u0cc1. \u0ca8\u0ca8\u0c97\u0cc6 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0caf \u0caa\u0cbe\u0ca4\u0ccd\u0cb0 \u0ca8\u0cc8\u0c9c\u0ca4\u0cc6\u0c97\u0cc6 \u0ca4\u0cc1\u0c82\u0cac\u0cbe \u0cb9\u0ca4\u0ccd\u0ca4\u0cbf\u0cb0\u0cb5\u0cbf\u0cb0\u0cc1\u0cb5\u0c82\u0ca5\u0ca6\u0cc1 \u0c8e\u0ca8\u0cbf\u0cb8\u0cbf\u0ca4\u0cc1. \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6.\u00a0", "\u0ca8\u0cbf\u0c9c\u0cb5\u0cbe\u0c97\u0ccd\u0cb2\u0cc2 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0caf\u0cb7\u0ccd\u0c9f\u0cc1 \u0cae\u0cc1\u0c97\u0ccd\u0ca7 \u0cb9\u0cc6\u0c82\u0c97\u0cb8\u0cb0\u0cc2 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cbe?\u0caf\u0cbe\u0c95\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2? \u0c95\u0cc1\u0c9f\u0cc1\u0c82\u0cac\u0ca6 \u0cb9\u0cbf\u0ca4\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ccd\u0cb0 \u0c9a\u0cbf\u0c82\u0ca4\u0cbf\u0cb8\u0cc1\u0ca4\u0ccd\u0ca4\u0cbe, \u0cb8\u0c82\u0cac\u0c82\u0ca7\u0c97\u0cb3\u0cbf\u0c97\u0cc6 \u0cac\u0cc6\u0cb2\u0cc6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe, \u0c97\u0c82\u0ca1\u0ca8\u0ca8\u0ccd\u0ca8\u0cc1 \u0cae\u0cc1\u0c97\u0ccd\u0ca7\u0cb5\u0cbe\u0c97\u0cbf \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0cb5 \u0cae\u0cb9\u0cbf\u0cb3\u0cc6\u0caf\u0cb0\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0c95\u0cc1\u0c9f\u0cc1\u0c82\u0cac\u0ca6\u0cb2\u0ccd\u0cb2\u0cc7 \u0ca8\u0ccb\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0\u00a0\u0c86\u0ca6\u0cb0\u0cc6 \u0c88\u0c97\u0cbf\u0ca8 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0c95\u0ca1\u0cbf\u0cae\u0cc6 \u0c85\u0ca8\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cb5\u0cbe?\u0ca8\u0ca8\u0ccd\u0ca8\u0ca8\u0ccd\u0ca8\u0cc2 \u0cb8\u0cc7\u0cb0\u0cbf \u0c88\u0c97\u0cbf\u0ca8 \u0c95\u0cbe\u0cb2\u0ca6 \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cb2\u0ccd\u0cb2\u0cbf \u0cac\u0cb9\u0cc1\u0ca4\u0cc7\u0c95\u0cb0\u0cbf\u0c97\u0cc6 \u0c97\u0c82\u0ca1\u0ca8\u0cc7 \u0cb8\u0cb0\u0ccd\u0cb5\u0cb8\u0ccd\u0cb5, \u0c97\u0c82\u0ca1\u0ca8\u0cc7 \u0c9c\u0cc0\u0cb5 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0cbf\u0c9f\u0cbf\u0caf\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cbf\u0cb0\u0cc1\u0cb5 \u0ca8\u0cae\u0c97\u0cc6\u0cb2\u0ccd\u0cb2\u0cbe \u0cb9\u0cca\u0cb0\u0c97\u0cbf\u0ca8 \u0caa\u0ccd\u0cb0\u0caa\u0c82\u0c9a\u0ca6 \u00a0\u0c85\u0cb0\u0cbf\u0cb5\u0cbf\u0ca6\u0cc6. \u0ca8\u0cae\u0ccd\u0cae \u0cac\u0ca6\u0cc1\u0c95\u0ca8\u0ccd\u0ca8\u0cc1 \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0cb0\u0cc2\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c9b\u0cbe\u0ca4\u0cbf \u0c87\u0ca6\u0cc6. \u0ca8\u0cae\u0ccd\u0cae\u0c82\u0ca5\u0cb5\u0cb0\u0cbf\u0c97\u0cc6\u0cb2\u0ccd\u0cb2\u0cbe \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0cbf \u0c97\u0c82\u0ca1\u0ca8\u0ca8\u0ccd\u0ca8\u0cc1 \u0c85\u0ca4\u0cbf\u0caf\u0cbe\u0c97\u0cbf \u0ca8\u0c82\u0cac\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cbe\u0c97\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0c85\u0cb5\u0cb3 \u0c9c\u0cbe\u0c97\u0ca6\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1 \u0ca8\u0cc6\u0cc2\u0ca1\u0cbf\u0ca6\u0cb0\u0cc6 \u0c8f\u0ca8\u0cc2 \u0c86\u0cb6\u0ccd\u0c9a\u0cb0\u0ccd\u0caf\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf, \u0cb9\u0cb3\u0ccd\u0cb3\u0cbf\u0caf \u0cae\u0cc1\u0c97\u0ccd\u0ca7 \u0cb9\u0cc6\u0ca3\u0ccd\u0ca3\u0cc1. \u0ca8\u0cae\u0ccd\u0cae \u0c85\u0cae\u0ccd\u0cae\u0c82\u0ca6\u0cbf\u0cb0\u0cc1, \u0c85\u0c9c\u0ccd\u0c9c\u0cbf\u0caf\u0c82\u0ca6\u0cbf\u0cb0\u0cc1 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0cb9\u0cbe\u0c97\u0cc7 \u0c85\u0cb2\u0ccd\u0cb2\u0cb5\u0cc7? \u0c97\u0c82\u0ca1 \u0ca8\u0cbe\u0ca8\u0cbf\u0cb0\u0cc1\u0cb5\u0c82\u0ca4\u0cc6\u0caf\u0cc7 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cbe\u0ca8\u0cc6 \u0c8e\u0c82\u0ca6\u0cc1 \u0c85\u0cb5\u0cb0\u0cc1 \u0ca8\u0c82\u0cac\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c97\u0c82\u0ca1 \u0cac\u0cc8\u0ca6\u0cb0\u0cc6 \u0c85\u0ca6\u0cc1 \u0c86\u0ca4\u0ca8 \u0c95\u0cb0\u0ccd\u0ca4\u0cb5\u0ccd\u0caf \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0c95\u0cc2\u0ca1 \u0c85\u0ca6\u0cc7 \u0cae\u0ca8\u0cb8\u0ccd\u0ca5\u0cbf\u0ca4\u0cbf\u0caf\u0cb5\u0cb3\u0cc1.", "\u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0cae\u0cc1\u0c97\u0ccd\u0ca7\u0caf\u0cc7\u0ca8\u0cc6\u0cc2 \u0cb8\u0cb0\u0cbf \u0c86\u0ca6\u0cb0\u0cc6 \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0caa\u0cc6\u0ca6\u0ccd\u0ca6\u0cbf \u0ca5\u0cb0\u0cbe \u0c86\u0ca1\u0cc1\u0cb5\u0cc1\u0ca6\u0ccd\u0caf\u0cbe\u0c95\u0cc6?\u00a0\u0ca8\u0cc0\u0cb5\u0c82\u0ca6\u0cc1\u0c95\u0cc6\u0cc2\u0c82\u0ca1 \u0cb9\u0cbe\u0c97\u0cc6 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0cbf \u0caa\u0cc6\u0ca6\u0ccd\u0ca6\u0cbf \u0c85\u0cb2\u0ccd\u0cb2. \u0cb8\u0c82\u0cb8\u0cbe\u0cb0, \u0cb8\u0c82\u0cac\u0c82\u0ca7\u0c97\u0cb3 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c86\u0c95\u0cc6 \u0caa\u0cc6\u0ca6\u0ccd\u0ca6\u0cbf\u0caf\u0cbf\u0cb0\u0cac\u0cb9\u0cc1\u0ca6\u0cc1 \u0cb5\u0ccd\u0caf\u0cb5\u0cb9\u0cbe\u0cb0\u0ca6\u0cb2\u0ccd\u0cb2\u0cbf \u0c86\u0c95\u0cc6\u0caf\u0ca8\u0ccd\u0ca8\u0cc1 \u0c85\u0cb7\u0ccd\u0c9f\u0cc1 \u0cb8\u0cc1\u0cb2\u0cad\u0c95\u0ccd\u0c95\u0cc6 \u0caf\u0cbe\u0cae\u0cbe\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c86\u0c95\u0cc6 \u0cb8\u0cc0\u0cb0\u0cc6 \u0c89\u0ca1\u0cc1\u0ca4\u0ccd\u0ca4\u0cbe\u0cb3\u0cc6, \u0cb9\u0cb3\u0ccd\u0cb3\u0cbf \u0cac\u0cbe\u0cb7\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb3\u0cc6. \u0c86\u0c95\u0cc6\u0c97\u0cc6 \u0c87\u0c82\u0c97\u0ccd\u0cb2\u0cbf\u0cb7\u0ccd\u200c \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6 \u0cae\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c85\u0cb5\u0cb3\u0cc1 \u0caa\u0cc6\u0ca6\u0ccd\u0ca6\u0cbf \u0c85\u0c82\u0ca4 \u0c85\u0cb2\u0ccd\u0cb2. \u0c85\u0cb5\u0cb3\u0cc1 \u0c85\u0cb5\u0cb3\u0cbe\u0c97\u0cbf\u0caf\u0cc7 \u0c87\u0cb0\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cac\u0caf\u0cb8\u0cc1\u0cb5\u0c82\u0ca5 \u0cb9\u0cc1\u0ca1\u0cc1\u0c97\u0cbf. \u0c86\u0c95\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c97\u0c9f\u0ccd\u0c9f\u0cbf\u0c97\u0cbf\u0ca4\u0ccd\u0ca4\u0cbf \u0c95\u0cc2\u0ca1 \u0cb9\u0ccc\u0ca6\u0cc1. \u0c97\u0c82\u0ca1\u0ca8 \u0c85\u0ca8\u0cc1\u0caa\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0cae\u0c97\u0cc1\u0cb5\u0ca8\u0ccd\u0ca8\u0cc1 \u0c86\u0cb8\u0ccd\u0caa\u0ca4\u0ccd\u0cb0\u0cc6\u0c97\u0cc6 \u0c95\u0cb0\u0cc6\u0ca6\u0cc6\u0cc2\u0caf\u0ccd\u0caf\u0cc1\u0ca4\u0ccd\u0ca4\u0cbe\u0cb3\u0cc6. \u0c85\u0c82\u0c97\u0ca1\u0cbf\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb3\u0cc6, \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0cac\u0cbf\u0cb2\u0ccd\u200c \u0c95\u0c9f\u0ccd\u0c9f\u0cc1\u0ca4\u0ccd\u0ca4\u0cbe\u0cb3\u0cc6, \u0c85\u0ca4\u0cbf\u0ca5\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0cad\u0cbe\u0cb3\u0cbf\u0cb8\u0cc1\u0ca4\u0ccd\u0ca4\u0cbe\u0cb3\u0cc6. \u0caa\u0cc6\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u00a0\u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cc2 \u0c97\u0c82\u0ca1\u0ca8 \u0cae\u0cc7\u0cb2\u0cc6 \u0c85\u0cb5\u0cb2\u0c82\u0cac\u0cbf\u0ca4\u0cb3\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb3\u0cc1.", "\u0cb8\u0cbf\u0c9f\u0cbf \u0cb9\u0cc1\u0ca1\u0cc1\u0c97\u0cbf \u0ca8\u0cc0\u0cb5\u0cc1, \u0c85\u0ca6\u0cb7\u0ccd\u0c9f\u0cc1 \u0c9a\u0c82\u0ca6\u0cb5\u0cbe\u0c97\u0cbf \u0cb9\u0cc7\u0c97\u0cc6 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0caf\u0cc7 \u0c86\u0c97\u0cbf \u0cb9\u0ccb\u0ca6\u0cbf\u0cb0\u0cbf?\u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0cbe\u0c9f\u0c95\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf, \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6 \u0c85\u0ca8\u0cc1\u0cad\u0cb5\u0cb5\u0cbf\u0ca6\u0ccd\u0ca6 \u0c95\u0cbe\u0cb0\u0ca3 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0caa\u0cbe\u0ca4\u0ccd\u0cb0 \u0ca6\u0cc6\u0cc2\u0ca1\u0ccd\u0ca1 \u0cb8\u0cb5\u0cbe\u0cb2\u0cc1 \u0c85\u0ca8\u0ccd\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0c85\u0ca6\u0cb2\u0ccd\u0cb2\u0ca6\u0cc7 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca4\u0c82\u0ca1 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0cae\u0ca4\u0ccd\u0ca4\u0cc1 \u0c86\u0c95\u0cc6\u0caf \u0c85\u0ca4\u0ccd\u0ca4\u0cc6, \u0cae\u0cbe\u0cb5 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0cae\u0c82\u0ca1\u0ccd\u0caf \u0c95\u0ca1\u0cc6 \u0cad\u0cbe\u0cb7\u0cc6\u200c\u0caf\u0ca8\u0ccd\u0ca8\u0cc1 \u00a0\u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0cb9\u0cc7\u0c97\u0cc6 \u0cac\u0cb3\u0cb8\u0cac\u0cc7\u0c95\u0cc6\u0c82\u0cac\u0cc1\u0ca6\u0cb0 \u0c95\u0cc1\u0cb0\u0cbf\u0ca4\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u00a0 \u00a0 \u00a0", "\u0ca8\u0cbf\u0cae\u0ccd\u0cae \u0cae\u0ca4\u0ccd\u0ca4\u0cc1 \u0ca8\u0cbf\u0cae\u0ccd\u0cae \u0caa\u0ca4\u0cbf\u0c97\u0cbf\u0cb0\u0cc1\u0cb5 \u0cb8\u0cbe\u0cae\u0cbe\u0ca8\u0ccd\u0caf \u0c86\u0cb8\u0c95\u0ccd\u0ca4\u0cbf \u0caf\u0cbe\u0cb5\u0cc1\u0ca6\u0cc1?\u00a0\u00a0\u0ca4\u0ca4\u0ccd\u0cb5\u0cb6\u0cbe\u0cb8\u0ccd\u0ca4\u0ccd\u0cb0, \u0cb8\u0c82\u0c97\u0cc0\u0ca4, \u0c89\u0ca4\u0ccd\u0ca4\u0cae \u0cb8\u0cbf\u0ca8\u0cbf\u0cae\u0cbe, \u0c9f\u0cc0\u0cb5\u0cbf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0\u0cbf\u0c97\u0cc2 \u0ca4\u0cc1\u0c82\u0cac\u0cbe \u0c86\u0cb8\u0c95\u0ccd\u0ca4\u0cbf \u0c87\u0ca6\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cbf\u0cb6\u0cc7\u0cb7 \u0c8e\u0c82\u0ca6\u0cb0\u0cc6 \u0ca8\u0ca8\u0ccd\u0ca8 \u0c97\u0c82\u0ca1 \u0cad\u0cb0\u0ca4\u0ccd\u200c \u0ca8\u0cbe\u0c97\u0cc7\u0c82\u0ca6\u0ccd\u0cb0 \u0c89\u0ca4\u0ccd\u0ca4\u0cae \u0cb9\u0cbe\u0ca1\u0cc1\u0c97\u0cbe\u0cb0\u0cb0\u0cc1. \u0cae\u0cc3\u0ca6\u0c82\u0c97 \u0cae\u0ca4\u0ccd\u0ca4\u0cc1 \u0c98\u0c9f\u0c82 \u0ca8\u0cc1\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cc1 \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0\u0ca8\u0cbf\u0cae\u0ccd\u0cae \u0caa\u0ca4\u0cbf \u0cae\u0ca6\u0cc1\u0cb5\u0cc6\u0c97\u0cc2 \u0cae\u0cc1\u0ca8\u0ccd\u0ca8 \u0c95\u0cc6\u0cc2\u0c9f\u0ccd\u0c9f \u0c89\u0ca1\u0cc1\u0c97\u0cc6\u0cc2\u0cb0\u0cc6\u0caf\u0cb2\u0ccd\u0cb2\u0cbf \u0cb9\u0cc3\u0ca6\u0caf\u0c95\u0ccd\u0c95\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0ca6 \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0caf\u0cbe\u0cb5\u0cc1\u0ca6\u0cc1?\u00a0\u0ca8\u0cbe\u0ca8\u0cc1 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c95\u0cbe\u0cb0\u0ca3 \u0c97\u0c82\u0c9f\u0cb2\u0cc1 \u0cb9\u0cbe\u0cb3\u0cbe\u0c97\u0cac\u0cbe\u0cb0\u0ca6\u0cc6\u0c82\u0ca6\u0cc1 \u0c86\u0c9a\u0cc6 \u0c8e\u0cb2\u0ccd\u0cb2\u0cbf\u0caf\u0cc2 \u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0cac\u0cbe\u0caf\u0cbe\u0cb0\u0cbf\u0c95\u0cc6\u0caf\u0cbe\u0ca6\u0cb0\u0cc2 \u0cb9\u0cbe\u0c97\u0cc7 \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0c86\u0c95\u0ccd\u0cb5\u0cbe\u0c97\u0cbe\u0cb0\u0ccd\u0ca1\u0ccd\u200c \u0c87\u0cb0\u0cc1\u0cb5 \u00a0\u0ca8\u0cc0\u0cb0\u0cbf\u0ca8 \u0cac\u0cbe\u0c9f\u0cb2\u0cbf \u0c89\u0ca1\u0cc1\u0c97\u0cc6\u0cc2\u0cb0\u0cc6 \u0ca8\u0cc0\u0ca1\u0cbf\u0ca6\u0cb0\u0cc1. \u0c85\u0ca6\u0cc1 \u0cb9\u0cc3\u0ca6\u0caf\u0c95\u0ccd\u0c95\u0cc6 \u0ca4\u0cc1\u0c82\u0cac\u0cbe \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cbf\u0ca6\u0cc6.\u00a0", "\u0cae\u0ca6\u0cc1\u0cb5\u0cc6\u0caf\u0cbe\u0ca6 \u0cae\u0cc7\u0cb2\u0cbf \u0cae\u0cb0\u0cc6\u0caf\u0cbe\u0c97\u0ca6\u0c82\u0ca5 \u0c95\u0ccd\u0cb7\u0ca3 \u0caf\u0cbe\u0cb5\u0cc1\u0ca6\u0cc1?\u0cb8\u0cb0\u0ccd\u200c\u0caa\u0ccd\u0cb0\u0cc8\u0cb8\u0ccd\u200c \u0c86\u0c97\u0cbf \u0ca5\u0cbe\u0caf\u0ccd\u200c\u0cb2\u0ccd\u0caf\u0cbe\u0c82\u0ca1\u0ccd\u200c\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc1. \u0c86 \u00a05 \u0ca6\u0cbf\u0ca8\u0c97\u0cb3\u0cc1 \u0c9c\u0cc0\u0cb5\u0ca8 \u0caa\u0cc2\u0cb0\u0ccd\u0ca4\u0cbf \u0ca8\u0cc6\u0ca8\u0caa\u0cbf\u0ca8\u0cb2\u0ccd\u0cb2\u0cbf \u0c89\u0cb3\u0cbf\u0caf\u0cc1\u0cb5\u0c82\u0ca5 \u0ca6\u0cbf\u0ca8\u0c97\u0cb3\u0cc1.", "\u0c97\u0c82\u0ca1\u0ca8 \u0cae\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \"\u0ca4\u0cb5\u0cb0\u0cc1\u0cae\u0ca8\u0cc6' \u0cae\u0cbf\u0cb8\u0ccd\u200c \u0c86\u0c97\u0cb2\u0ccd\u0cb5\u0cbe?\u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0ca4\u0cb5\u0cb0\u0cc1\u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc1 \u0cb8\u0c82\u0ca4\u0ccb\u0cb7\u0cb5\u0cbe\u0c97\u0cbf\u0ca6\u0ccd\u0ca6\u0cc6\u0ca8\u0cc6\u0cc2 \u0c85\u0cb7\u0ccd\u0c9f\u0cc7 \u0cb8\u0c82\u0ca4\u0ccb\u0cb7\u0cb5\u0cbe\u0c97\u0cbf \u0c97\u0c82\u0ca1\u0ca8 \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0c87\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0c85\u0ca4\u0ccd\u0ca4\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb8\u0ccd\u0cb5\u0c82\u0ca4 \u0cae\u0c97\u0cb3 \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb9\u0ccb\u0c97\u0cc1\u0cb5\u0cbe\u0c97 \u0c85\u0cae\u0ccd\u0cae \u0cb9\u0cc7\u0c97\u0cc6 \u0ca8\u0ca8\u0c97\u0cc6 \u0ca1\u0cac\u0ccd\u0cac\u0cbf \u0cb0\u0cc6\u0ca1\u0cbf \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0ccb \u0cb9\u0cbe\u0c97\u0cc6\u0caf\u0cc7 \u0ca8\u0ca8\u0ccd\u0ca8 \u0c85\u0ca4\u0ccd\u0ca4\u0cc6 \u0c95\u0cc2\u0ca1 \u0ca1\u0cac\u0ccd\u0cac\u0cbf \u0cb0\u0cc6\u0ca1\u0cbf \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0c95\u0ccd\u0c95\u0cbe\u0c97\u0cbf \u0caa\u0cbe\u0caa 5 \u0c97\u0c82\u0c9f\u0cc6\u0c97\u0cc7 \u0c8f\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0c85\u0ca4\u0ccd\u0ca4\u0cc6 \u0cae\u0cbe\u0ca1\u0cc1\u0cb5 \u0c85\u0ca1\u0cc1\u0c97\u0cc6\u0c97\u0cb3\u0cb2\u0ccd\u0cb2\u0cbf \u0caf\u0cb5 \u0c85\u0ca1\u0cc1\u0c97\u0cc6\u0caf\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0c9a\u0caa\u0ccd\u0caa\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cc0\u0cb0\u0cbe?\u0ca8\u0ca8\u0ccd\u0ca8 \u0c85\u0ca4\u0ccd\u0ca4\u0cc6 \u0c8e\u0cb2\u0ccd\u0cb2\u0cbe \u0c85\u0ca1\u0cc1\u0c97\u0cc6\u0c97\u0cb3\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c9a\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0ccd\u0ca8 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cb8\u0cc6\u0c9f\u0ccd\u200c\u0ca8\u0cb5\u0cb0\u0cbf\u0c97\u0cbe\u0c97\u0cbf\u0caf\u0cc7 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0ca1\u0cac\u0ccd\u0cac\u0cbf \u0cb0\u0cc6\u0ca1\u0cbf \u0cae\u0cbe\u0ca1\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc2 \u0ca8\u0ca8\u0ccd\u0ca8 \u0c85\u0ca4\u0ccd\u0ca4\u0cc6 \u0cae\u0cbe\u0ca1\u0cc1\u0cb5 \u0c85\u0ca1\u0cc1\u0c97\u0cc6 \u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cac\u0cbf\u0cb8\u0cbf\u0cac\u0cc7\u0cb3\u0cc6 \u0cac\u0cbe\u0ca4\u0ccd\u200c, \u0cae\u0cbe\u0cb5\u0cbf\u0ca8\u0c95\u0cbe\u0caf\u0cbf \u0c97\u0cc6\u0cc2\u0c9c\u0ccd\u0c9c\u0cc1 \u0cae\u0cbe\u0ca1\u0cbf\u0ca6\u0cb0\u0cc6 1/2\u0c95\u0cc7\u0c9c\u0cbf\u0caf\u0cb7\u0ccd\u0c9f\u0cc1 \u0caf\u0cc1\u0ca8\u0cbf\u0c9f\u0ccd\u200c\u0ca8\u0cb5\u0cb0\u0cbf\u0c97\u0cc6 \u0cb9\u0c82\u0c9a\u0cb2\u0cc6\u0c82\u0ca6\u0cc7 \u0c92\u0caf\u0ccd\u0caf\u0cc1\u0ca4\u0ccd\u0ca4\u0cc7\u0ca8\u0cc6.", "\u0ca4\u0cb5\u0cb0\u0cc1\u0cae\u0ca8\u0cc6\u0c97\u0cc6 \u0c8e\u0cb7\u0ccd\u0c9f\u0cc1 \u0ca6\u0cbf\u0ca8\u0c95\u0ccd\u0c95\u0cca\u0cae\u0ccd\u0cae\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc0\u0cb0\u0cbe?\u0c85\u0cae\u0ccd\u0cae\u0ca8 \u0cae\u0ca8\u0cc6 \u0cb9\u0ca4\u0ccd\u0ca4\u0cbf\u0cb0\u0ca6\u0cb2\u0ccd\u0cb2\u0cc7 \u0c87\u0ca6\u0cc6. \u0c86\u0ca6\u0cb0\u0cc2 \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0cb9\u0ccb\u0c97\u0cc1\u0cb5\u0c82\u0ca4\u0cc6 \u0ca4\u0cbf\u0c82\u0c97\u0cb3\u0cbf\u0c97\u0cc6 \u0c92\u0cae\u0ccd\u0cae\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0cb5\u0cbe\u0cb0\u0caa\u0cc2\u0cb0\u0ccd\u0ca4\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0cb5\u0cbe\u0cb0\u0cbe\u0c82\u0ca4\u0ccd\u0caf\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c97\u0c82\u0ca1\u0ca8\u0cbf\u0c97\u0cc6 \u00a0\u0cb0\u0c9c\u0cc6 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb6\u0ca8\u0cbf\u0cb5\u0cbe\u0cb0, \u0cad\u0cbe\u0ca8\u0cc1\u0cb5\u0cbe\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0c95\u0ccd\u0c95\u0cc7 \u0ca4\u0cb5\u0cb0\u0cc1 \u0cae\u0ca8\u0cc6\u0c97\u0cc6 \u0cb9\u0ccb\u0c97\u0cc1\u0cb5\u0cc1\u0ca6\u0cc1 \u0cb8\u0ccd\u0cb5\u0cb2\u0ccd\u0caa \u0c85\u0caa\u0cb0\u0cc2\u0caa\u0cb5\u0cbe\u0c97\u0cbf\u0ca6\u0cc6.", "\u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0caf\u0cbe\u0cb5\u0cbe\u0c97\u0cb2\u0cc2 \u0c8f\u0ca8\u0cbe\u0ca6\u0cb0\u0cca\u0c82\u0ca6\u0cc1 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cbe\u0ca8\u0cc7 \u0c87\u0cb0\u0ccd\u0ca4\u0cc0\u0cb0\u0cb2\u0ccd\u0cb2\u0cbe. \u0cae\u0cbe\u0ca1\u0cbf\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca4\u0cbf\u0c82\u0ca4\u0cc0\u0cb0\u0cbe?\u0c87\u0cb2\u0ccd\u0cb2\u0caa\u0ccd\u0caa\u0cbe. \u0c8f\u0ca8\u0ca8\u0ccd\u0ca8\u0cc2 \u0ca4\u0cbf\u0ca8\u0ccd\u0ca8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca4\u0cbf\u0ca8\u0ccd\u0ca8\u0cac\u0cc7\u0c95\u0cc1 \u0c85\u0c82\u0ca4 \u0ca4\u0cc1\u0c82\u0cac\u0cbe \u0c86\u0cb8\u0cc6 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6 \u0c95\u0c82\u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c88\u0c97\u0cbf\u0cb0\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0ca6\u0caa\u0ccd\u0caa\u0c97\u0cbe\u0c97\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cbe\u0c97\u0cbf \u0c95\u0cc6\u0cb2\u0cb5\u0cc6\u0cb2\u0ccd\u0cb2\u0cbe \u0c86\u0cb9\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0ccd\u0caf\u0cbe\u0c97 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.", "\u0caf\u0cbe\u0cb5 \u0c86\u0cb9\u0cbe\u0cb0\u0cb5\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0ca8\u0ccb\u0cb5\u0cbf\u0ca8\u0cbf\u0c82\u0ca6 \u0ca4\u0ccd\u0caf\u0cbe\u0c97 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf?\u0c90\u0cb8\u0ccd\u200c \u0c95\u0ccd\u0cb0\u0cc0\u0c82. \u0caf\u0cbe\u0c95\u0ccb \u0ca8\u0ca8\u0c97\u0cc2 \u0c90\u0cb8\u0ccd\u200c \u0c95\u0ccd\u0cb0\u0cc0\u0c82\u0c97\u0cc2 \u0c86\u0c97\u0cbf \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0ca1\u0cac\u0ccd\u0cac\u0c82\u0c97\u0ccd\u200c \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0ca6\u0cbe\u0c97\u0cbf\u0ca8\u0cbf\u0c82\u0ca6 \u0c90\u0cb8\u0ccd\u200c \u0c95\u0ccd\u0cb0\u0cc0\u0c82 \u0ca8\u0ca8\u0c97\u0cc6 \u0cb9\u0cc1\u0cb3\u0cbf \u0ca6\u0ccd\u0cb0\u0cbe\u0c95\u0ccd\u0cb7\u0cbf\u0caf\u0c82\u0ca4\u0cc6 \u0c86\u0c97\u0cbf\u0ca6\u0cc6. \u0c88\u0c97 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cbe\u0c97\u0cbf \u0ca4\u0ccd\u0caf\u0cbe\u0c97 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c8e\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0ca1\u0cac\u0ccd\u0cac\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf? \u0ca8\u0cbf\u0cae\u0c97\u0cc6 \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0c96\u0cc1\u0cb7\u0cbf \u0c95\u0cc6\u0cc2\u0c9f\u0ccd\u0c9f \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc6\u0cb7\u0ccd\u0c9f\u0cc1?420 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cb0\u0c82\u0c97 \u0c8e\u0cb8\u0ccd\u200c\u0c8e\u0cb8\u0ccd\u200c\u0c8e\u0cb2\u0ccd\u200c \u0cb8\u0cbf , \u0c85\u0cb0\u0cb8\u0cc1, \u0c9c\u0cb8\u0ccd\u0c9f\u0ccd\u200c \u0cae\u0cbe\u0ca4\u0ccd\u200c \u0cae\u0cbe\u0ca4\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0cac\u0c82\u0ca6\u0cbf\u0ca6\u0cc6. \u0c97\u0c82\u0c97\u0cbe \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cae\u0cbe\u0cb2\u0cbe\u0cb6\u0ccd\u0cb0\u0cbf\u0c97\u0cc6, \u0c9c\u0cb8\u0ccd\u0c9f\u0ccd\u200c \u0cae\u0cbe\u0ca4\u0ccd\u200c \u0cae\u0cbe\u0ca4\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb0\u0cae\u0ccd\u0caf\u0cbe\u0c97\u0cc6, \u0cae\u0cae\u0ccd\u0cae\u0cbf \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0caa\u0ccd\u0cb0\u0cbf\u0caf\u0cbe\u0c82\u0c95 \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0\u0cbf\u0c97\u0cc6 \u0ca1\u0cac\u0ccd\u200c \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0c85\u0ca4\u0ccd\u0caf\u0c82\u0ca4 \u0c96\u0cc1\u0cb7\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u00a0\u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb9\u0cbe\u0cb0\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbe\u0ca6 \u00a0\u0c9a\u0c82\u0ca6\u0ccd\u0cb0\u0cb2\u0cc7\u0c96 \u0cae\u0ca4\u0ccd\u0ca4\u0cc1 \u0cb6\u0cbf\u0cb5\u0cb2\u0cbf\u0c82\u0c97 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0ca1\u0cac\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb5\u0cbf\u0cb6\u0cc7\u0cb7 \u0c85\u0ca8\u0cc1\u0cad\u0cb5 \u0ca8\u0cc0\u0ca1\u0cbf\u0cb5\u0cc6.\u00a0", "\u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0c8f\u0c95\u0cbf\u0cb2\u0ccd\u0cb2?\u00a0\u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc2 \u0cae\u0cca\u0ca6\u0cb2\u0cc1 \u0cb0\u0cbe\u0c9c\u0ccd\u0caf \u0c9a\u0cb2\u0ca8\u0c9a\u0cbf\u0ca4\u0ccd\u0cb0 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca8\u0cc0\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c8f\u0c95\u0cbe\u0c8f\u0c95\u0cbf \u0c85\u0ca6\u0ca8\u0ccd\u0ca8\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6\u0cb0\u0cc1. \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cc2 \u0c9a\u0cbf\u0ca4\u0ccd\u0cb0\u0ca6 \u0c92\u0c82\u0ca6\u0cc1 \u0caa\u0ccd\u0cb0\u0cae\u0cc1\u0c96 \u0cad\u0cbe\u0c97\u0cb5\u0cb2\u0ccd\u0cb2\u0cb5\u0cc7? 5 \u0ca8\u0cbf\u0cae\u0cbf\u0cb7\u0ca6 \u0cb9\u0cbe\u0ca1\u0cbf\u0c97\u0cc6 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca8\u0cc0\u0ca1\u0cc1\u0cb5\u0cbe\u0c97 \u0cb8\u0cbf\u0ca8\u0cbf\u0cae\u0cbe\u0ca6 \u0caa\u0cbe\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cb0 \u0caa\u0cbf\u0cb8\u0cc1 \u0cae\u0cbe\u0ca4\u0cbf\u0c97\u0cc2 \u0ca7\u0ccd\u0cb5\u0ca8\u0cbf \u0ca8\u0cc0\u0ca1\u0cc1\u0cb5\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca8\u0cc0\u0ca1\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cc1 \u0ca4\u0cbe\u0cb0\u0ca4\u0cae\u0ccd\u0caf\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cb5\u0cbe? \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc1 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0c95\u0c82\u0ca0\u0ca6\u0cbe\u0ca8 \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe \u0caf\u0cb6\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0c85\u0cb5\u0cb0\u0cc2 \u0caa\u0cbe\u0cb2\u0cc1\u0ca6\u0cbe\u0cb0\u0cb0\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0ca6\u0cc7 \u0cb9\u0ccb\u0ca6\u0cb0\u0cc6 \u0caa\u0ccd\u0cb0\u0ca4\u0cbf\u0cad\u0cc6\u0c97\u0cc6 \u0c85\u0ca8\u0ccd\u0caf\u0cbe\u0caf \u0cae\u0cbe\u0ca1\u0cbf\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0", "\u0ca8\u0ca8\u0ccd\u0ca8 \u0c97\u0c82\u0ca1 \u0c97\u0cc1\u0cb0\u0cc1\u0cae\u0cc2\u0cb0\u0ccd\u0ca4\u0cbf \u0ca5\u0cb0\u0cbe \u0c85\u0cb2\u0ccd\u0cb2!\u0ca8\u0ca8\u0ccd\u0ca8 \u0c97\u0c82\u0ca1\u0ca8\u0cbf\u0c97\u0cc2, \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0c97\u0c82\u0ca1 \u0c97\u0cc1\u0cb0\u0cc1\u0cae\u0cc2\u0cb0\u0ccd\u0ca4\u0cbf\u0c97\u0cc2 \u0cac\u0cb9\u0cb3 \u0cb5\u0ccd\u0caf\u0ca4\u0ccd\u0caf\u0cbe\u0cb8\u0cb5\u0cbf\u0ca6\u0cc6. \u0cae\u0cc1\u0c96\u0ccd\u0caf \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c8e\u0c82\u0ca6\u0cb0\u0cc6 \u0ca8\u0ca8\u0ccd\u0ca8 \u0c97\u0c82\u0ca1 \u0c97\u0cc1\u0cb0\u0cc1\u0cae\u0cc2\u0cb0\u0ccd\u0ca4\u0cbf \u0ca5\u0cb0\u0cbe \u0c85\u0cb2\u0ccd\u0cb2\u0cb5\u0cc7 \u0c85\u0cb2\u0ccd\u0cb2. \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf \u0c97\u0cc1\u0cb0\u0cc1\u0cae\u0cc2\u0cb0\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0cb6\u0ccd\u0cb0\u0cc0 \u0cb0\u0cbe\u0cae\u0c9a\u0c82\u0ca6\u0ccd\u0cb0 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0ca4\u0ccd\u0ca4\u0cbe\u0cb3\u0cc6. \u0c86\u0ca6\u0cb0\u0cc6 \u0c86\u0ca4 \u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0c97\u0c82\u0ca1 \u0cb8\u0cbe\u0c95\u0ccd\u0cb7\u0cbe\u0ca4\u0ccd\u200c \u0cb6\u0ccd\u0cb0\u0cc0\u0cb0\u0cbe\u0cae\u0c9a\u0c82\u0ca6\u0ccd\u0cb0\u0ca8\u0cc7. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0cae\u0ca7\u0ccd\u0caf\u0cc6 \u0ca4\u0cc1\u0c82\u0cac\u0cbe \u0c85\u0ca8\u0ccd\u0caf\u0ccb\u0ca8\u0ccd\u0caf\u0ca4\u0cc6 \u0c87\u0ca6\u0cc6. \u0ca4\u0ca8\u0ccd\u0ca8 \u0c97\u0c82\u0ca1\u0ca8 \u0cb8\u0cb0\u0cbf\u0cb8\u0cae\u0cb5\u0cbe\u0c97\u0cbf \u0cac\u0ca6\u0cc1\u0c95\u0cb2\u0cc1 \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0cbf\u0caf\u0cbf\u0c82\u0ca6 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c85\u0cb5\u0cb3\u0cc1 \u0c97\u0c82\u0ca1\u0ca8 \u0c9c\u0cc6\u0cc2\u0ca4\u0cc6 \u0caa\u0cbe\u0cb0\u0ccd\u0c9f\u0cbf, \u0cab\u200c\u0c82\u0c95\u0ccd\u0cb7\u0ca8\u0ccd\u200c\u0c97\u0cc6\u0cb2\u0ccd\u0cb2\u0cbe \u0cb9\u0ccb\u0c97\u0cb2\u0cbe\u0cb0\u0cb3\u0cc1. \u0c85\u0ca6\u0cb0\u0cc6 \u0ca8\u0cbe\u0ca8\u0cc1 \u00a0\u0ca8\u0ca8\u0ccd\u0ca8 \u0c97\u0c82\u0ca1\u0ca8 \u0c9c\u0cc6\u0cc2\u0ca4\u0cc6 \u0caa\u0cbe\u0cb0\u0ccd\u0c9f\u0cbf\u0c97\u0cb3\u0cbf\u0c97\u0cc2 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6, \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0c97\u0cb3\u0cbf\u0c97\u0cc2 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0c9d\u0cc0 \u0c9f\u0cbf.\u0cb5\u0cbf \u0cb8\u0cc1\u0cac\u0ccd\u0cac\u0cb2\u0c95\u0ccd\u0cb7\u0ccd\u0cae\u0cbf\u0c97\u0cc6 \u0cac\u0cb0\u0cc0 \u0cb0\u0ccb\u0cb2\u0cc1"},
{"url": "https://www.udayavani.com/kannada/news/interviews/228713/daddy-khushi-is-my-happiness-manoranjan", "content": ["*\u0ca8\u0cbf\u0cae\u0ccd\u0cae \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \"\u0cb8\u0cbe\u0cb9\u0cc7\u0cac' \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\"\u0cb8\u0cbe\u0cb9\u0cc7\u0cac' \u0c85\u0c82\u0ca6\u0cbe\u0c97 \u0cae\u0cbe\u0cb8\u0ccd\u200c \u0cab\u0cc0\u0cb2\u0ccd\u200c \u0cac\u0cb0\u0cc1\u0ca4\u0ccd\u0ca4\u0cc6. \u0c96\u0c82\u0ca1\u0cbf\u0ca4\u0cbe \u0c87\u0ca6\u0cc1 \u0cae\u0cbe\u0cb8\u0ccd\u200c \u0cb8\u0cbf\u0ca8\u0cbf\u0cae\u0cbe \u0c85\u0cb2\u0ccd\u0cb2. \u0c8e\u0cae\u0ccb\u0cb6\u0ca8\u0cb2\u0ccd\u200c \u0c9c\u0cb0\u0ccd\u0ca8\u0cbf \u0c8e\u0ca8\u0ccd\u0ca8\u0cac\u0cb9\u0cc1\u0ca6\u0cc1. \u0ca8\u0cbe\u0ca8\u0cbf\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbe \u0cb8\u0cbe\u0cab\u0ccd\u0c9f\u0ccd \u0c95\u0ccd\u0caf\u0cbe\u0cb0\u0cc6\u0c95\u0ccd\u0c9f\u0cb0\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c8e\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0c95\u0ccd\u0cb2\u0ccb\u0cb8\u0ccd\u200c \u0c86\u0c97\u0cbf\u0cb0\u0cc1\u0cb5, \u0c87\u0c82\u0c9f\u0cb2\u0cbf\u0c9c\u0cc6\u0c82\u0c9f\u0ccd\u200c \u0cb9\u0cc1\u0ca1\u0cc1\u0c97\u0ca8 \u0caa\u0cbe\u0ca4\u0ccd\u0cb0. \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0 \u0cae\u0c97 \u0c85\u0c82\u0ca6\u0cbe\u0c97 \u0cac\u0cc7\u0cb0\u0cc6 \u0ca4\u0cb0\u0cb9\u0ca6 \u0c87\u0c82\u0c9f\u0ccd\u0cb0\u0ccb\u0ca1\u0c95\u0ccd\u0cb7\u0ca8\u0ccd\u200c \u0c87\u0cb0\u0cc1\u0ca4\u0ccd\u0ca4\u0cc6, \u0ca4\u0cc1\u0c82\u0cac\u0cbe \u0cb2\u0ccd\u0caf\u0cbe\u0cb5\u0cbf\u0cb6\u0ccd\u200c \u0c86\u0c97\u0cbf \u0cac\u0cb0\u0ccd\u0ca4\u0cbe\u0ca8\u0cc6 \u0c8e\u0c82\u0ca6\u0cc1 \u0c8e\u0cb2\u0ccd\u0cb2\u0cb0\u0cc1 \u0c85\u0c82\u0ca6\u0ccd\u0c95\u0cca\u0c82\u0ca1\u0cbf\u0cb0\u0ccd\u0ca4\u0cbe\u0cb0\u0cc6, \u0c86\u0ca6\u0cb0\u0cc6 \u0ca8\u0cbe\u0ca8\u0cc1, \u0ca1\u0ccd\u0caf\u0cbe\u0ca1\u0cbf \u0c85\u0cb5\u0cc6\u0cb2\u0ccd\u0cb2 \u0cac\u0cc7\u0ca1 \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf \u0c88 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb5\u0cbf.\u00a0", "* \u0cae\u0cca\u0ca6\u0cb2\u0cc1 \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cc1 \u0ca8\u0cc0\u0cb5\u0cbe, \u0ca8\u0cbf\u0cae\u0ccd\u0cae \u0ca1\u0ccd\u0caf\u0cbe\u0ca1\u0cbf\u0ca8\u0cbe?\u0cae\u0cca\u0ca6\u0cb2\u0cc1 \u0ca8\u0cbe\u0ca8\u0cc7 \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0cc6. \u0c85\u0ca6\u0cbe\u0ca6 \u0ca8\u0c82\u0ca4\u0cb0 \u0ca1\u0ccd\u0caf\u0cbe\u0ca1\u0cbf\u0c97\u0cc6 \u0cb9\u0cc7\u0cb3\u0cbf\u0ca6\u0cc6. \u0c95\u0cc7\u0cb3\u0cbf\u0ca6 \u0c95\u0cc2\u0ca1\u0cb2\u0cc7 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cc1, \u0cae\u0cbe\u0ca1\u0cc1 \u0c85\u0c82\u0ca6\u0cb0\u0cc1.", "* \"\u0cb8\u0cbe\u0cb9\u0cc7\u0cac' \u0ca4\u0cc1\u0c82\u0cac\u0cbe \u0ca4\u0ca1\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0caf\u0cbe\u0c95\u0cc6?\u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cae\u0ccd\u0caf\u0cc2\u0cb8\u0cbf\u0c95\u0cb2\u0ccd\u200c \u0c9a\u0cc7\u0c82\u0c9c\u0ccd\u200c\u0ca8\u0cbf\u0c82\u0ca6\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa \u0ca4\u0ca1\u0cb5\u0cbe\u0caf\u0cbf\u0ca4\u0cc1. \u0c88\u0c97 \u0c85\u0ca8\u0cbf\u0cae\u0cb2\u0ccd\u200c \u0cb8\u0cc6\u0ca8\u0ccd\u0cb8\u0cbe\u0cb0\u0ccd\u200c \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0 \u0cb8\u0cbf\u0c97\u0cac\u0cc7\u0c95\u0cc1. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0c86\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0ca6\u0ccd\u0ca6\u0cc7\u0cb5\u0cc6. \u0cb9\u0cbe\u0c97\u0cbe\u0c97\u0cbf, \u0c85\u0ca8\u0cbf\u0cae\u0cb2\u0ccd\u200c \u0cac\u0ccb\u0cb0\u0ccd\u0ca1\u0ccd\u200c\u0ca8\u0cbf\u0c82\u0ca6 \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c88 \u0ca4\u0cbf\u0c82\u0c97\u0cb3\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "* \u0cae\u0cca\u0ca6\u0cb2\u0cc1 \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0cae\u0ccd\u0cae \"\u0cb0\u0ca3\u0ca7\u0cc0\u0cb0' \u0c9a\u0cbf\u0ca4\u0ccd\u0cb0. \u0c86\u0ca6\u0cb0\u0cc6, \u0ca8\u0cc0\u0cb5\u0cc1 \u0cb2\u0cbe\u0c82\u0c9a\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0cb0\u0ccb\u0ca6\u0cc1 \u0c88\u0c97 \"\u0cb8\u0cbe\u0cb9\u0cc7\u0cac' \u0cae\u0cc2\u0cb2\u0c95. \u0c88 \u0cac\u0c97\u0ccd\u0c97\u0cc6 \u0c8f\u0ca8\u0c82\u0ca4\u0cc0\u0cb0\u0cbf?\"\u0cb0\u0ca3\u0ca7\u0cc0\u0cb0' \u0ca8\u0c82\u0ca4\u0cb0 \u0ca1\u0ccd\u0caf\u0cbe\u0ca1\u0cbf, \"\u0c85\u0caa\u0cc2\u0cb0\u0ccd\u0cb5' \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cb8\u0ccd\u0cb5\u0cb2\u0ccd\u0caa \u0ca4\u0ca1\u0cb5\u0cbe\u0caf\u0ccd\u0ca4\u0cc1. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0caa\u0cb0\u0ccd\u200c\u0cab\u0cc6\u0c95\u0ccd\u0cb7\u0ca8\u0ccd\u200c \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6 \u0c87\u0cb7\u0ccd\u0c9f \u0c86\u0c97\u0cbf\u0cb2\u0ccd\u0cb2 \u0c85\u0c82\u0ca6\u0ccd\u0cb0\u0cc6, \u0c85\u0ca6\u0cc1 \u0c8e\u0cb7\u0ccd\u0c9f\u0cc7 \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cbf \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc2 \u0c85\u0ca6\u0ca8\u0ccd\u0ca8\u0cc1 \u0caa\u0c95\u0ccd\u0c95\u0c95\u0ccd\u0c95\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc7\u0ca8\u0cc1 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c85\u0cb5\u0cb0 \u0cad\u0cbe\u0cb5\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c97\u0ccc\u0cb0\u0cb5\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0cb0 \u0c9a\u0cbf\u0c82\u0ca4\u0ca8\u0cc6\u0caf \u0cb9\u0cbf\u0c82\u0ca6\u0cc6 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0cae\u0c9f\u0ccd\u0c9f\u0c95\u0ccd\u0c95\u0cc6 \u0c95\u0cc6\u0cc2\u0c82\u0ca1\u0cc6\u0cc2\u0caf\u0ccd\u0caf\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0cbe\u0c97\u0cbf, \"\u0cb0\u0ca3\u0ca7\u0cc0\u0cb0' \u0c9f\u0cc8\u0cae\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u00a0\u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97 \u0c9c\u0caf\u0ca3\u0ccd\u0ca3 \u0c85\u0cb5\u0cb0\u0cc1 \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf, \u0cb9\u0cc0\u0c97\u0cc6\u0cc2\u0c82\u0ca6\u0cc1 \u0c95\u0ca5\u0cc6 \u0c87\u0ca6\u0cc6 \u0c8e\u0c82\u0ca6\u0cb0\u0cc1. \u0ca1\u0ccd\u0caf\u0cbe\u0ca1\u0cbf, \u0cb9\u0ccb\u0c97\u0cbf \u0c95\u0cc7\u0cb3\u0cc1, \u0caf\u0cbe\u0cb0\u0cc7 \u0c95\u0ca5\u0cc6 \u0cb9\u0cc7\u0cb3\u0cbf\u0ca6\u0cb0\u0cc2 \u0c95\u0cc7\u0cb3\u0cac\u0cc7\u0c95\u0cc1, \u0c8e\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2 \u0c85\u0c82\u0ca6\u0cb0\u0cc1. \u0c85\u0ca6\u0cb0\u0c82\u0ca4\u0cc6 \u0c95\u0cc7\u0cb3\u0cbf\u0ca6\u0cc6. \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0caf\u0ccd\u0ca4\u0cc1.", "* \"\u0cb0\u0ca3\u0ca7\u0cc0\u0cb0' \u0ca4\u0ca1\u0cb5\u0cbe\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0cae\u0c97\u0cc6 \u0cac\u0cc7\u0cb8\u0cb0\u0cb5\u0cbf\u0ca6\u0cc6\u0caf\u0cbe?\u0c96\u0c82\u0ca1\u0cbf\u0ca4\u0cbe \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0ca1\u0ccd\u0caf\u0cbe\u0ca1\u0cbf \u0c9c\u0cc6\u0cc2\u0ca4\u0cc6 \u0c86\u0ccd\u0caf\u0c95\u0ccd\u0c9f\u0ccd \u0cae\u0cbe\u0ca1\u0ccb\u0ca6\u0cc1 \u0cad\u0caf\u0ca8\u0cc7. \u0c88\u0c97 \u0c8e\u0cb0\u0ca1\u0cc2\u00be\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0c86\u0ca6\u0ccd\u0cae\u0cc7\u0cb2\u0cc6 \u0ca7\u0cc8\u0cb0\u0ccd\u0caf\u0cb5\u0cbe\u0c97\u0cbf \u0ca8\u0c9f\u0cbf\u0cb8\u0cac\u0cb9\u0cc1\u0ca6\u0cc1. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \"\u0cb0\u0ca3\u0ca7\u0cc0\u0cb0' \u0caf\u0cbe\u0cb5\u0ca4\u0ccd\u0ca4\u0cc1 \u0cac\u0cc7\u0c95\u0cbe\u0ca6\u0cb0\u0cc2 \u0c86\u0cb0\u0c82\u0cad\u0cb5\u0cbe\u0c97\u0cac\u0cb9\u0cc1\u0ca6\u0cc1. \u0ca8\u0cbe\u0cb3\u0cc6 \u0ca1\u0ccd\u0caf\u0cbe\u0ca1\u0cbf \u0cac\u0c82\u0ca6\u0cc1, \"\u0cae\u0cc7\u0c95\u0caa\u0ccd\u200c \u0cb9\u0cbe\u0c95\u0cbf\u0c95\u0ccb' \u0c85\u0c82\u0ca6\u0ccd\u0cb0\u0cc1 \u0ca8\u0cbe\u0ca8\u0cc1 \u0cb0\u0cc6\u0ca1\u0cbf.", "* \u0ca1\u0ccd\u0caf\u0cbe\u0ca1\u0cbf\u0caf\u0cbf\u0c82\u0ca6\u0cc1 \u0c8f\u0ca8\u0cc7\u0ca8\u0cc1 \u0c95\u0cb2\u0cbf\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf?\u0c87\u0cb5\u0ca4\u0ccd\u0ca4\u0cc1 \u0c8f\u0ca8\u0cc7\u0ca8\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc0\u0ca8\u0ccb \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0c85\u0cb5\u0cb0\u0cbf\u0c82\u0ca6\u0cb2\u0cc7. \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1, \u0cb2\u0cc1\u0c95\u0ccd\u200c \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1, \u0ca8\u0c9f\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0cae\u0ccd\u0cae \u0cab\u0cc7\u0cb8\u0ccd\u200c \u0cb9\u0cc7\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca1\u0ccd\u0caf\u0cbe\u0ca1\u0cbf\u0caf\u0cbf\u0c82\u0ca6\u0cb2\u0cc7 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc1. \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cbe\u0c97\u0cb2\u0cc2 \u0ca1\u0ccd\u0caf\u0cbe\u0ca1\u0cbf, \"\u0ca8\u0ccb\u0ca1\u0cc1 \u0c86 \u0ca8\u0c9f \u0c8e\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cb2\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0ca8\u0ca8\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0caa\u0ccd\u0cb2\u0cb8\u0ccd\u200c.\u00a0", "*\u0ca8\u0cbf\u0cae\u0ccd\u0cae \u0ca1\u0ccd\u0caf\u0cbe\u0ca1\u0cbf \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae\u0cb2\u0ccd\u0cb2\u0cc7\u0ca8\u0cbe\u0ca6\u0cb0\u0cc2 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cbe?\u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6, \u0ca8\u0cbe\u0cb5\u0cc1 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc7\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0cae\u0cca\u0ca8\u0ccd\u0ca8\u0cc6 \"\u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0caa\u0cca\u0ca8\u0ccd\u0ca8\u0caa\u0ccd\u0caa' \u0c8e\u0ca1\u0cbf\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cbf, \u0c85\u0ca6\u0cb0 \u0cac\u0c97\u0ccd\u0c97\u0cc6\u0caf\u0cc2 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0c97\u0cc6 \u0c85\u0caa\u0ccd\u0caa \u0c85\u0c82\u0ca6\u0ccd\u0cb0\u0cc6 \u0c97\u0ccc\u0cb0\u0cb5 \u0c9c\u0cbe\u0cb8\u0ccd\u0ca4\u0cbf. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0caa\u0cb0\u0ccd\u200c\u0cab\u0cc6\u0c95\u0ccd\u0cb7\u0ca8\u0ccd\u200c \u0cac\u0caf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c8f\u0ca8\u0cc7 \u0c86\u0ca6\u0cb0\u0cc2 \u0ca8\u0cc7\u0cb0\u0cb5\u0cbe\u0c97\u0cbf\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "* \u0ca8\u0cbf\u0cae\u0ccd\u0cae \u0ca1\u0ccd\u0caf\u0cbe\u0ca1\u0cbf \"\u0c95\u0cc1\u0cb0\u0cc1\u0c95\u0ccd\u0cb7\u0cc7\u0ca4\u0ccd\u0cb0'\u0ca6\u0cb2\u0ccd\u0cb2\u0cbf \u0c95\u0cc3\u0cb7\u0ccd\u0ca3\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c8e\u0cb7\u0ccd\u0c9f\u0cbf\u0ca6\u0cc6?\u0ca8\u0cbe\u0ca8\u0c82\u0ca4\u0cc2 \u0c85\u0cb5\u0cb0\u0ca8\u0ccd\u0ca8\u0cc1 \u0c86 \u0c97\u0cc6\u0c9f\u0caa\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ccb\u0ca1\u0cb2\u0cc1 \u0c95\u0cbe\u0ca4\u0cc1\u0cb0\u0ca8\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0ccd\u0cb2\u0cc0\u0ca8\u0ccd\u200c \u0cb6\u0cc7\u0cb5\u0ccd\u200c, \u0c86 \u0c97\u0cc6\u0c9f\u0caa\u0ccd\u200c \u0ca1\u0ccd\u0caf\u0cbe\u0ca1\u0cbf \u0cb9\u0cc7\u0c97\u0cc6 \u0c95\u0cbe\u0ca3\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0ca8\u0ccb\u0ca1\u0cac\u0cc7\u0c95\u0cc1. \u0c88 \u0cb9\u0cbf\u0c82\u0ca6\u0cc6 \u0c87\u0c82\u0ca4\u0cb9 \u0caa\u0cbe\u0ca4\u0ccd\u0cb0 \u0c85\u0cb5\u0cb0\u0cc1 \u0cae\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0\u0cc1 \u0c95\u0cc2\u0ca1\u0cbe \u0c88 \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca4\u0cc1\u0c82\u0cac\u0cbe \u0c8e\u0c95\u0ccd\u0cb8\u0cc6\u201e\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0c95\u0ccd\u0c95\u0cbe\u0c97\u0cbf \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "* \u0ca8\u0cbf\u0cae\u0ccd\u0cae \u0ca4\u0cae\u0ccd\u0cae \u0cb5\u0cbf\u0c95\u0ccd\u0cb0\u0cae\u0ccd\u200c \u0c95\u0cc2\u0ca1\u0cbe \u0cb9\u0cc0\u0cb0\u0ccb \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6?\u0c85\u0cb5\u0ca8\u0cc1 \u0cac\u0cbe\u0cb0\u0ccd\u0ca8\u0ccd \u0c86\u0ccd\u0caf\u0c95\u0ccd\u0c9f\u0cb0\u0ccd\u200c. \u0c9a\u0cbf\u0c95\u0ccd\u0c95 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cc7 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c, \u0cab\u0cc8\u0c9f\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0c9f\u0cc6\u0c95\u0ccd\u0ca8\u0cbf\u0c95\u0cb2\u0cbf \u0ca4\u0cc1\u0c82\u0cac\u0cbe \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0c87\u0ca6\u0ccd\u0ca6\u0cbe\u0ca8\u0cc6. \u0c88\u0c97 \u0c86\u0ca4 \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c \u0cae\u0cbe\u0ca1\u0cac\u0cc7\u0c95\u0cc1. \u0c86\u0ca4\u0ca8\u0cbf\u0c97\u0cc6 \u0ca8\u0ca8\u0ccd\u0ca8 \u0cac\u0cc6\u0c82\u0cac\u0cb2 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cc6. \u0c85\u0cb5\u0ca8\u0cc1 \u0cb8\u0ccd\u0cb5\u0cb2\u0ccd\u0caa \u0c86\u0c9a\u0cc0\u0c9a\u0cc6 \u0cb9\u0ccb\u0ca6\u0ccd\u0cb0\u0cc1 \u0ca8\u0cbe\u0ca8\u0cc1 \u0c88 \u0c95\u0ca1\u0cc6 \u0c8e\u0cb3\u0cc0\u0ca4\u0ccd\u0ca4\u0cc7\u0ca8\u0cc6. \u0c85\u0cb5\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbf\u0ca6\u0ccd\u0ca6\u0cbe\u0ca8\u0cc6, \u0ca8\u0ca8\u0c97\u0cc6 \u0c9f\u0cc6\u0ca8\u00d2\u0ca8\u0ccd\u200c \u0c9c\u0cbe\u0cb8\u0ccd\u0ca4\u0cbf. \u0c8f\u0c95\u0cc6\u0c82\u0ca6\u0cb0\u0cc6 \u0cb5\u0cbf\u0c95\u0ccd\u0cb0\u0cae\u0ccd\u200c \u0c85\u0c82\u0ca6\u0ccd\u0cb0\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c9c\u0cbe\u0cb8\u0ccd\u0ca4\u0cbf \u0c87\u0ca6\u0cc6. \u0c86\u0ca4 \u0cb9\u0cc8\u0c9f\u0ccd\u200c \u0c87\u0ca6\u0ccd\u0ca6\u0cbe\u0ca8\u0cc6, \u0cb0\u0c97\u0ca1\u0ccd\u200c \u0cb2\u0cc1\u0c95\u0ccd\u200c \u0c87\u0ca6\u0cc6. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb0\u0cb5\u0cbf\u0cb8\u0cbe\u0cb0\u0ccd\u200c \u0ca4\u0cb0\u0cb9\u0ca8\u0cc7 \u0c85\u0c82\u0ca4\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf, \u0ca4\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6\u0c97\u0cc6 \u0c87\u0cb0\u0ccd\u0ca4\u0cc7\u0ca8\u0cc6.\u00a0", "* \u0ca8\u0cc0\u0cb5\u0cc1 \u0caf\u0cbe\u0cb5 \u0c9c\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0ca4\u0ccd\u0ca4\u0cc0\u0cb0\u0cbf?\u0ca8\u0ca8\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0c9c\u0cbe\u0ca8\u0cb0\u0ccd\u200c\u0ca8 \u0cb9\u0cc0\u0cb0\u0ccb \u0c8e\u0c82\u0ca6\u0cc1 \u0cac\u0ccb\u0cb0\u0ccd\u0ca1\u0ccd\u200c \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cc1. \u0c85\u0ca6\u0cc1 \u0cb2\u0cb5\u0ccd\u200c \u0c86\u0c97\u0cb2\u0cbf, \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c86\u0c97\u0cb2\u0cbf, \u0c85\u0ca6\u0cc1 \u0ca8\u0ca8\u0c97\u0cc6 \u0cac\u0cc7\u0c95\u0cbf\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe \u0c9c\u0ca8\u0cb0\u0cbf\u0c97\u0cc6 \u0c96\u0cc1\u0cb7\u0cbf\u0c95\u0cc6\u0cc2\u0ca1\u0cac\u0cc7\u0c95\u0cc1 \u0c85\u0cb7\u0ccd\u0c9f\u0cc7.", "* \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c88\u0c97 \u0cae\u0cc2\u0cb5\u0cb0\u0cc1 \u0cb9\u0cc0\u0cb0\u0ccb\u0c97\u0cb3\u0cbf\u0ca6\u0ccd\u0ca6\u0cc0\u0cb0\u0cbf. \u0cb9\u0cc7\u0c97\u0ca8\u0cbf\u0cb8\u0ccd\u0ca4\u0cbe \u0c87\u0ca6\u0cc6?\u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c85\u0caa\u0ccd\u0caa -\u0c85\u0cae\u0ccd\u0cae \u0c86 \u0ca4\u0cb0\u0cb9 \u0cac\u0cc6\u0cb3\u0cc6\u0cb8\u0cbf\u0cb2\u0ccd\u0cb2. \u0c95\u0ccd\u0caf\u0cbe\u0cae\u0cb0\u0cbe \u0cae\u0cc1\u0c82\u0ca6\u0cc6 \u0cac\u0c82\u0ca6\u0cbe\u0c97\u0cb2\u0cb7\u0ccd\u0c9f\u0cc7 \u0cb9\u0cc0\u0cb0\u0ccb. \u0c85\u0caa\u0ccd\u0caa\u0ca8\u0cbf\u0c97\u0cc6 \u0c96\u0cc1\u0cb7\u0cbf \u0c87\u0ca6\u0cc6. \u0cae\u0cca\u0ca8\u0ccd\u0ca8\u0cc6 \u0cae\u0cae\u0ccd\u0cae\u0cbf\u0caf\u0ca4\u0ccd\u0cb0 \u0cb9\u0cc7\u0cb3\u0ccd\u0ca4\u0cbe \u0c87\u0ca6\u0ccd\u0cb0\u0cc1, \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cae\u0cc2\u0cb0\u0cc1 \u0c9c\u0ca8 \u0cb9\u0cc0\u0cb0\u0ccb \u0c96\u0cc1\u0cb7\u0cbf\u0ca8\u0cbe \u0c8e\u0c82\u0ca6\u0cc1. \u0c85\u0cb5\u0cb0\u0cbf\u0c97\u0cc6 \u0c86 \u0ca4\u0cb0\u0cb9\u0ca6 \u0cb9\u0cc6\u0cae\u0ccd\u0cae\u0cc6 \u0c87\u0ca6\u0cc6. \u00a0", "* \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe?\u0c92\u0c82\u0ca6\u0cb7\u0ccd\u0c9f\u0cc1 \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6. \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc2 \u0c92\u0caa\u0ccd\u0caa\u0cbf\u0cb2\u0ccd\u0cb2. \"\u0cb8\u0cbe\u0cb9\u0cc7\u0cac'\u0ca8\u0cbf\u0c97\u0cbe\u0c97\u0cbf \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0cac\u0cb0\u0cc1\u0ca4\u0ccd\u0ca4\u0cc6, \u0cac\u0cb0\u0cb2\u0ccd\u0cb2 \u0c85\u0ca8\u0ccd\u0ca8\u0ccb \u0c9c\u0ca8\u0cb0 \u0c95\u0cbe\u0cae\u0cc6\u0c82\u0c9f\u0ccd\u200c\u0c97\u0cc6 \u0c95\u0cbe\u0caf\u0ccd\u0ca4\u0cbe \u0c87\u0ca6\u0ccd\u0ca6\u0cc7\u0ca8\u0cc6. \u0c92\u0cb3\u0ccd\u0cb3\u0cca\u0cb3\u0ccd\u0cb3\u0cc6 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0c95\u0ccd\u0c95\u0c95\u0ccd\u0c95\u0cbf\u0ca1\u0cc1\u0cb5\u0cbe\u0c97 \u00a0\u0cac\u0cc7\u0c9c\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cc6. \u0c86\u0ca6\u0cb0\u0cc6 \u0c9c\u0ca8 \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0c8f\u0ca8\u0ccd\u200c \u0cb9\u0cc7\u0cb3\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c95\u0ccb\u0c9f\u0cbf \u0c9c\u0ca8\u0cb0 \u0c95\u0cbe\u0cae\u0cc6\u0c82\u0c9f\u0ccd\u0cb8\u0ccd\u200c \u0c95\u0cc7\u0cb3\u0cb2\u0cc1 \u0c95\u0cbe\u0caf\u0ccd\u0ca4\u0cbe \u0c87\u0ca6\u0ccd\u0ca6\u0cc0\u0ca8\u0cbf. \"\u0cb8\u0cbe\u0cb9\u0cc7\u0cac' \u0ca8\u0c82\u0ca4\u0cb0 \"\u0cb5\u0cbf\u0c90\u0caa\u0cbf' \u0cac\u0cb0\u0cb2\u0cbf\u0ca6\u0cc6. \u0c85\u0ca6\u0cc1 \u0c95\u0cc2\u0ca1\u0cbe \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6. \u0ca7\u0ca8\u0cc1\u0cb6\u0ccd\u200c \u0c85\u0cb5\u0cb0 25\u0ca8\u0cc7 \u0c9a\u0cbf\u0ca4\u0ccd\u0cb0, \u0ca8\u0ca8\u0ccd\u0ca8 2\u0ca8\u0cc7 \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca6\u0cc6. \u0c85\u0cb2\u0ccd\u0cb2\u0cbf \u0c97\u0ca1\u0ccd\u0ca1\u0cac\u0cbf\u0c9f\u0ccd\u0c9f\u0cc1, \u0cac\u0cc7\u0cb0\u0cc6 \u0ca4\u0cb0\u0cb9 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0"], "title": "\u0ca1\u0ccd\u0caf\u0cbe\u0ca1\u0cbf \u0c96\u0cc1\u0cb7\u0cbf\u0caf\u0cc7 \u0ca8\u0ca8\u0ccd\u0ca8 \u0c96\u0cc1\u0cb7\u0cbf \u0cae\u0ca8\u0ccb\u0cb0\u0c82\u0c9c\u0ca8\u0ccd\u200c"},
{"url": "https://www.udayavani.com/kannada/news/women/228970/little-sculpture", "content": ["\u0c8e\u0cb2\u0ccd\u0cb2\u0cbe \u0cb6\u0cbf\u0cb2\u0ccd\u0caa\u0c97\u0cb3\u0cbf\u0c97\u0cc2 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb9\u0cbf\u0c82\u0ca6\u0cbf\u0ca8 \u0c95\u0ca4\u0cc6\u0caf\u0cbf\u0ca6\u0cc6... \u0c87\u0cb2\u0ccd\u0cb2\u0cbf\u0cb0\u0ccb\u0ca6\u0cc1 \u0cb6\u0cbf\u0cb2\u0ccd\u0caa\u0cbe \u0cb6\u0cc6\u0c9f\u0ccd\u0c9f\u0cbf\u0caf \u0c95\u0ca4\u0cc6. \u0c88 \u0cb6\u0cbf\u0cb2\u0ccd\u0caa \u0cac\u0cc7\u0cb2\u0cc2\u0cb0\u0cc1 \u0cb9\u0cb3\u0cc7\u0cac\u0cc0\u0ca1\u0cbf\u0ca8\u0ca6\u0ccd\u0ca6\u0cb2\u0ccd\u0cb2, \u0cae\u0cc1\u0c82\u0cac\u0cc8\u0caf\u0ca6\u0ccd\u0ca6\u0cc2 \u0c85\u0cb2\u0ccd\u0cb2. \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1\u0ca6 \u0caa\u0cc1\u0ca4\u0ccd\u0ca4\u0cc2\u0cb0\u0cbf\u0ca8\u0ca6\u0ccd\u0ca6\u0cc1. \u0cb8\u0cc1\u0cb5\u0cb0\u0ccd\u0ca3 \u0cb5\u0cbe\u0cb9\u0cbf\u0ca8\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0cbe\u0cb0\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0c8e\u0cb0\u0ca1\u0cc1 \u0c95\u0ca8\u0cb8\u0cc1' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0cae\u0cc1\u0c96\u0ccd\u0caf \u0caa\u0cbe\u0ca4\u0ccd\u0cb0\u0ca7\u0cbe\u0cb0\u0cbf \u0cb6\u0cbf\u0cb2\u0ccd\u0caa\u0cbe. \u0c86\u0ccd\u0caf\u0c95\u0ccd\u0c9f\u0cb0\u0ccd\u200c \u0c86\u0c97\u0ccb\u0c95\u0cc6 \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0c93\u0ca6\u0cbf\u0c97\u0cc6 \u0c85\u0cb2\u0ccd\u0caa\u0cb5\u0cbf\u0cb0\u0cbe\u0cae \u0ca8\u0cc0\u0ca1\u0cbf\u0cb0\u0cc1\u0cb5 \u0cb6\u0cbf\u0cb2\u0ccd\u0caa\u0cbe, \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cc1 \u0cac\u0cc6\u0ca8\u0ccd\u0ca8\u0c9f\u0ccd\u0c9f\u0cbf \u0cac\u0c82\u0ca6\u0cb5\u0cb0\u0cc1. \u0c95\u0c82\u0c97\u0cb3\u0cb2\u0ccd\u0cb2\u0cbf \u0cac\u0cc6\u0c9f\u0ccd\u0c9f\u0ca6\u0cb7\u0ccd\u0c9f\u0cc1 \u0cae\u0cb9\u0ca4\u0ccd\u0cb5\u0cbe\u0c95\u0cbe\u0c82\u0c95\u0ccd\u0cb7\u0cc6\u0caf\u0ca8\u0ccd\u0ca8\u0cc1 \u0cb9\u0cca\u0ca4\u0ccd\u0ca4\u0cc1\u0c95\u0cc6\u0cc2\u0c82\u0ca1\u0cc1 \u0c97\u0cc1\u0cb0\u0cc1\u0ca4\u0cc1 \u0caa\u0cb0\u0cbf\u0c9a\u0caf\u0cb5\u0cbf\u0cb2\u0ccd\u0cb2\u0ca6 \u0c8a\u0cb0\u0cbf\u0c97\u0cc6 \u0cac\u0c82\u0ca6\u0cc1, \u0ca4\u0cc1\u0c82\u0cac\u0cbe \u0cb8\u0cb0\u0ccd\u0c95\u0cb8\u0ccd\u200c \u0cae\u0cbe\u0ca1\u0cbf\u0cb0\u0cc1\u0cb5 \u0c85\u0cb5\u0cb0 \u0c95\u0ca4\u0cc6\u0caf\u0ca8\u0ccd\u0ca8\u0cc1 \u0c85\u0cb5\u0cb0 \u0caa\u0ca6\u0c97\u0cb3\u0cb2\u0ccd\u0cb2\u0cc7 \u0c95\u0cc7\u0cb3\u0cbf.", "\u0c87\u0ca8\u0ccd\u0ca8\u0cb0\u0ccd\u200c \u0c95\u0cbe\u0cb2\u0cbf\u0c82\u0c97\u0ccd\u200c \u0c86\u0ccd\u0caf\u0c95\u0ccd\u0c9f\u0cb0\u0ccd\u200c \u0c86\u0c97\u0cc1 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1!\u0ca8\u0ca8\u0ccd\u0ca8\u0cc2\u0cb0\u0cc1 \u0caa\u0cc1\u0ca4\u0ccd\u0ca4\u0cc2\u0cb0\u0cc1. \u0ca8\u0ca8\u0ccd\u0ca8 \u0cb8\u0ccd\u0c95\u0cc2\u0cb2\u0cbf\u0c82\u0c97\u0ccd\u200c \u0c8e\u0cb2\u0ccd\u0cb2\u0cbe \u0c86\u0c97\u0cbf\u0ca6\u0ccd\u0ca6\u0cc2 \u0c85\u0cb2\u0ccd\u0cb2\u0cc7. \u0cb0\u0cbe\u0cae\u0c95\u0cc3\u0cb7\u0ccd\u0ca3 \u0caa\u0ccd\u0cb0\u0ccc\u0ca2\u0cb6\u0cbe\u0cb2\u0cc6, \u0cb5\u0cbf\u0cb5\u0cc7\u0c95\u0cbe\u0ca8\u0c82\u0ca6 \u0c95\u0cbe\u0cb2\u0cc7\u0c9c\u0cbf\u0ca8 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0ca8\u0cbf. \u0c9a\u0cbf\u0c95\u0ccd\u0c95\u0ccb\u0cb3\u0cbf\u0ca6\u0ccd\u0ca6\u0cbe\u0c97 \u0cb6\u0cbe\u0cb2\u0cc6\u0caf\u0cb2\u0ccd\u0cb2\u0cbf \u0ca8\u0cbe\u0c9f\u0c95, \u0ca1\u0ccd\u0caf\u0cbe\u0ca8\u0ccd\u0cb8\u0cc1, \u0cae\u0ccd\u0caf\u0cc2\u0cb8\u0cbf\u0c95\u0ccd\u0c95\u0cc1 \u0c85\u0c82\u0ca4 \u0caa\u0ca0\u0ccd\u0caf\u0cc7\u0ca4\u0cb0 \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cb3\u0cb2\u0ccd\u0cb2\u0cc7 \u0cac\u0ccd\u0caf\u0cc1\u0c9d\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c95\u0cbe\u0c82\u0caa\u0cbf\u0c9f\u0cc0\u0cb7\u0ca8\u0ccd\u0ca8\u0cc1, \u0caa\u0ccd\u0cb0\u0ca4\u0cbf\u0cad\u0cbe \u0c95\u0cbe\u0cb0\u0c82\u0c9c\u0cbf, \u0ca8\u0ccd\u0caa\u0ccb\u0cb0\u0ccd\u0c9f\u0ccd\u0cb8\u0ccd \u0c85\u0c82\u0ca4 \u0c8f\u0ca8\u0cbe\u0ca6\u0cb0\u0cca\u0c82\u0ca6\u0cc1 \u0ca8\u0cc6\u0caa\u0c97\u0cb3\u0cbf\u0c82\u0ca6 \u0cb6\u0cbe\u0cb2\u0cc6\u0caf\u0cbf\u0c82\u0ca6 \u0cb9\u0cca\u0cb0\u0c97\u0cc6 \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cc7 \u0cb9\u0cc6\u0c9a\u0ccd\u0c9a\u0cc1. \u0c86\u0c97\u0cbf\u0ca8\u0cbf\u0c82\u0ca6\u0cb2\u0cc2 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0c85\u0c82\u0ca6\u0ccd\u0cb0\u0cc6 \u0c8f\u0ca8\u0ccb \u0c92\u0c82\u0ca6\u0cc1 \u0cb8\u0cc6\u0cb3\u0cc6\u0ca4. \u0cae\u0ca8\u0cc6\u0caf\u0cb5\u0cb0\u0cbf\u0c97\u0cc6 \u0c85\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc7 \u0ca8\u0cbe\u0ca8\u0cc1 \u0c86\u0ccd\u0caf\u0c95\u0ccd\u0c9f\u0cb0\u0ccd\u200c \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cbe\u0c97 \u0c85\u0cb5\u0cb0\u0cbf\u0c97\u0cc6 \u0cb6\u0cbe\u0c95\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0ca8\u0cc6\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6 \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0c8e\u0cb2\u0cc6\u0c95\u0ccd\u0c9f\u0ccd\u0cb0\u0cbe\u0ca8\u0cbf\u0c95\u0ccd\u0cb8\u0ccd\u200c \u0c93\u0ca6\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb5\u0cb3\u0cc1 \u0c87\u0cb5\u0ca4\u0ccd\u0ca4\u0cc1 \u0c8f\u0c95\u0cbe\u0c8f\u0c95\u0cbf \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0c97\u0cc0\u0c95\u0ccd\u0c9f\u0cbf\u0c82\u0c97\u0ccd\u200c \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cb2\u0ccd\u0cb2\u0caa\u0ccd\u0caa\u0cbe \u0c85\u0c82\u0ca4 \u0c85\u0cb5\u0cb0\u0cbf\u0c97\u0cc6 \u0c97\u0cbe\u0cac\u0cb0\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1! \u0c85\u0cb5\u0cb0\u0cbf\u0c97\u0cc6 \u0c85\u0ca6\u0cc1 \u0cb8\u0ca1\u0ca8\u0ccd\u200c \u0c85\u0c82\u0ca4 \u0c85\u0ca8\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cb0\u0cc2, \u0ca8\u0ca8\u0c97\u0cc6 \u0cae\u0cbe\u0ca4\u0ccd\u0cb0 \u0cb8\u0ca1\u0ca8\u0ccd\u200c \u0c86\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc6\u0cb0\u0cbf\u0caf\u0cb0\u0ccd\u200c \u0cb0\u0cc2\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0c87\u0ca8\u0ccd\u0ca8\u0cb0\u0ccd\u200c \u0c95\u0cbe\u0cb2\u0cbf\u0c82\u0c97\u0ccd\u200c, \u0ca8\u0ca8\u0ccd\u0ca8\u0cca\u0cb3\u0c97\u0cbf\u0ca8 \u0ca6\u0ca8\u0cbf \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6.", "\u0c85\u0caa\u0ccd\u0caa \u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6 \u0ca1\u0cc0\u0cb2\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc6\u0ca8\u0cbe\u0ca8\u0cc1 \u0cae\u0c82\u0c97\u0cb3\u0cc2\u0cb0\u0cbf\u0ca8 \u0cb8\u0cb9\u0ccd\u0caf\u0cbe\u0ca6\u0ccd\u0cb0\u0cbf \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0c95\u0cbe\u0cb2\u0cc7\u0c9c\u0ccd\u200c \u0cb8\u0ccd\u0c9f\u0cc2\u0ca1\u0cc6\u0c82\u0c9f\u0ccd\u200c. \u0c93\u0ca6\u0ca8\u0ccd\u0ca8\u0cc1 \u0c85\u0cb0\u0ccd\u0ca7\u0c95\u0ccd\u0c95\u0cc7 \u0ca8\u0cbf\u0cb2\u0ccd\u0cb2\u0cbf\u0cb8\u0cbf \u0cac\u0cc6\u0c82\u0c97\u0ccd\u0cb3\u0cc2\u0cb0\u0cbf\u0c97\u0cc6 \u0cac\u0cb0\u0cc1\u0cb5\u0cc1\u0ca6\u0cc1 \u0cb8\u0cc1\u0cb2\u0cad\u0ca6 \u0c95\u0cc6\u0cb2\u0cb8\u0cb5\u0cc7\u0ca8\u0cc2 \u0c86\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0caa\u0ccd\u0caa \u0c85\u0cae\u0ccd\u0cae\u0ca8\u0ca8\u0ccd\u0ca8\u0cc1 \u0ca8\u0cbe\u0ca8\u0cbe \u0cb5\u0cbf\u0ca7\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0cb5\u0cbf\u0ca8\u0ccd\u0cb8\u0ccd\u200c \u0cae\u0cbe\u0ca1\u0cac\u0cc7\u0c95\u0cbe\u0caf\u0cbf\u0ca4\u0cc1. \u0c8e\u0cb7\u0ccd\u0c9f\u0cb0\u0cae\u0c9f\u0ccd\u0c9f\u0cbf\u0c97\u0cc6\u0caf\u0cc6\u0c82\u0ca6\u0cb0\u0cc6 \u0c95\u0ca1\u0cc6\u0c97\u0cc6 \u0ca1\u0cc0\u0cb2\u0ccd\u200c \u0cae\u0cbe\u0ca1\u0cc1\u0cb5\u0cb7\u0ccd\u0c9f\u0cb0\u0cae\u0c9f\u0ccd\u0c9f\u0cbf\u0c97\u0cc6. \u0c8f\u0ca8\u0caa\u0ccd\u0caa\u0cbe \u0ca1\u0cc0\u0cb2\u0ccd\u200c \u0c85\u0c82\u0ca6\u0cb0\u0cc6 \u0cb8\u0cc1\u0cae\u0cbe\u0cb0\u0cc1 1 \u0cb5\u0cb0\u0ccd\u0cb7\u0cb5\u0cbe\u0ca6\u0cb0\u0cc2 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc1 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0c85\u0cb5\u0c95\u0cbe\u0cb6\u0c97\u0cb3\u0cbf\u0c97\u0cbe\u0c97\u0cbf \u0cb9\u0cc1\u0ca1\u0cc1\u0c95\u0cbe\u0c9f \u0ca8\u0ca1\u0cc6\u0cb8\u0cc1\u0cb5\u0cc1\u0ca6\u0cc1. \u0c85\u0cb7\u0ccd\u0c9f\u0cb0\u0cca\u0cb3\u0c97\u0cc6 \u0cac\u0ccd\u0cb0\u0cc7\u0c95\u0ccd\u200c \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0cae\u0ca8\u0cc6\u0c97\u0cc6 \u0cb5\u0cbe\u0caa\u0cb8\u0ccd\u200c \u0cac\u0c82\u0ca6\u0cc1 \u0cb8\u0cb9\u0ccd\u0caf\u0cbe\u0ca6\u0ccd\u0cb0\u0cbf \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0caa\u0ca6\u0cb5\u0cbf \u0c95\u0c82\u0caa\u0ccd\u0cb2\u0cc0\u0c9f\u0ccd\u200c \u0cae\u0cbe\u0ca1\u0ccb\u0ca6\u0cc1. \u0c86\u0ca6\u0cb0\u0cc6 \u0ca8\u0ca8\u0ccd\u0ca8 \u0c85\u0ca6\u0cc3\u0cb7\u0ccd\u0c9f\u0cbe\u0ca8\u0ccb \u0c8f\u0ca8\u0ccb \u0cac\u0c82\u0ca6 \u0c95\u0cc6\u0cb2 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0cb2\u0cc0\u0ca1\u0ccd\u200c \u0cb0\u0ccb\u0cb2\u0ccd\u200c \u0cb9\u0cc1\u0ca1\u0cc1\u0c95\u0ccd\u0c95\u0cca\u0c82\u0ca1\u0ccd\u200c \u0cac\u0c82\u0ca4\u0cc1. \u0c86 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c87\u0c82\u0c9f\u0cb0\u0cc6\u0cb8\u0ccd\u0c9f\u0cbf\u0c82\u0c97\u0ccd\u200c \u0c95\u0ca4\u0cc6.", "\u0cac\u0cbe\u0c97\u0cbf\u0cb2\u0cbf\u0c97\u0cc6 \u0cac\u0c82\u0ca6 \u0c85\u0ca6\u0cc3\u0cb7\u0ccd\u0c9f\u0cbe\u0ca8\u0cbe \u0c92\u0ca6\u0ccd\u0ca6\u0cc1 \u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf...\u0c92\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0c97\u0cc6\u0cb3\u0cc6\u0caf\u0cb0 \u0c9c\u0cc6\u0cc2\u0ca4\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0ccb\u0c95\u0cc6 \u0c85\u0c82\u0ca4 \u0ca5\u0cbf\u0caf\u0cc7\u0c9f\u0cb0\u0ccd\u200c\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc6. \u0c86\u0cb5\u0cbe\u0c97 \u0c97\u0cc6\u0cb3\u0ca4\u0cbf\u0caf\u0cca\u0cac\u0ccd\u0cac\u0cb3\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c92\u0cac\u0ccd\u0cac\u0cb0\u0cbf\u0c97\u0cc6 \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u0c95\u0cc6\u0cc2\u0c9f\u0ccd\u0c9f\u0cc1, \u0c8f\u0ca8\u0cbe\u0ca6\u0cb0\u0cc2 \u0c9a\u0cbe\u0ca8\u0ccd\u0cb8\u0ccd\u200c \u0c87\u0ca6\u0ccd\u0cb0\u0cc6 \u0ca8\u0ca8\u0c97\u0cc6 \u0cb9\u0cc7\u0cb3\u0cc1 \u0c85\u0c82\u0ca6\u0cb3\u0cc1. \u0c86 \u0cae\u0cbe\u0ca4\u0cc1 \u0ca8\u0cae\u0ccd\u0cae\u0cbf\u0c82\u0ca6 \u0cb8\u0ccd\u0cb5\u0cb2\u0ccd\u0caa \u0ca6\u0cc2\u0cb0 \u0c95\u0cc2\u0ca4\u0cbf\u0ca6\u0ccd\u0ca6 \u0cae\u0ccd\u0caf\u0cc2\u0c9a\u0cc1\u0cb5\u0cb2\u0ccd\u200c \u0cab\u0cc6\u0c82\u0ca1\u0ccd\u200c \u0c92\u0cac\u0ccd\u0cac\u0cb3 \u0c95\u0cbf\u0cb5\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c8e\u0c82\u0ca5 \u0c95\u0ccb \u0c87\u0ca8\u0ccd\u0cb8\u0cbf\u0ca1\u0cc6\u0ca8\u0ccd\u0cb8\u0ccd\u200c \u0c8e\u0c82\u0ca6\u0cb0\u0cc6 \u0c86\u0c95\u0cc6 \u0c8e\u0cb2\u0ccd\u0cb2\u0ccb \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cb3\u0cc1, \u0c92\u0c82\u0ca6\u0cc1 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0c86 \u0c95\u0cc6\u0cb2\u0cb8 \u0cac\u0cbf\u0c9f\u0ccd\u0c9f\u0cc1 \u0cb8\u0cc1\u0cb5\u0cb0\u0ccd\u0ca3 \u0cb5\u0cbe\u0cb9\u0cbf\u0ca8\u0cbf \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cb3\u0cc1. \u0c85\u0cb5\u0cb3\u0cc1 \u0c85\u0cb2\u0ccd\u0cb2\u0cbf \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1 \u0cb8\u0ccd\u0cb5\u0cb2\u0ccd\u0caa \u0cb8\u0cae\u0caf\u0ca6\u0cb2\u0ccd\u0cb2\u0cc7 \u0cb9\u0cca\u0cb8 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \"\u0c8e\u0cb0\u0ca1\u0cc1 \u0c95\u0ca8\u0cb8\u0cc1'\u0cb5\u0cbf\u0ca8 \u0c95\u0cc6\u0cb2\u0cb8 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0caa\u0cbe\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0c95\u0ccd\u0c95\u0cc6 \u0ca8\u0c9f\u0cbf\u0caf\u0cca\u0cac\u0ccd\u0cac\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c86 \u0c95\u0cbe\u0cae\u0ca8\u0ccd\u200c \u0caa\u0ccd\u0cb0\u0c82\u0ca1\u0ccd\u200c \u0ca8\u0ca8\u0c97\u0cc6 \u0c95\u0cb0\u0cc6 \u0cae\u0cbe\u0ca1\u0cbf \u0c86\u0ca1\u0cbf\u0cb7\u0ca8\u0ccd\u200c \u0c87\u0ca6\u0cc6 \u0cac\u0ca8\u0ccd\u0ca8\u0cbf \u0c85\u0c82\u0ca4 \u0c95\u0cb0\u0cc6\u0ca6\u0cb3\u0cc1.\u00a0\u0cb5\u0cbf\u0cb7\u0caf\u0cb5\u0cc7\u0ca8\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0c86\u0cb2\u0ccd\u200c\u0cb0\u0cc6\u0ca1\u0cbf \u0cac\u0cc7\u0cb0\u0cc6 \u0c9a\u0cbe\u0ca8\u0cc6\u0cb2\u0ccd\u200c\u0ca8 \"\u0cb9\u0cbe\u0cb5\u0cbf\u0ca8' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cca\u0c82\u0ca6\u0cb0\u0cb2\u0ccd\u0cb2\u0cbf \u0c9a\u0cbe\u0ca8\u0ccd\u0cb8\u0ccd\u200c \u0caa\u0c95\u0ccd\u0c95\u0cbe \u0c86\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc6 \u0c87\u0cb5\u0cb0\u0cbf\u0c97\u0cc6 \u0cac\u0cb0\u0cb2\u0ccd\u0cb2 \u0c85\u0c82\u0ca6\u0cc1\u0cac\u0cbf\u0c9f\u0ccd\u0c9f\u0cc6. \u0c86\u0cae\u0cc7\u0cb2\u0cc6 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbe\u0ca6 \u0caa\u0ccd\u0cb0\u0ca6\u0cc0\u0caa\u0ccd\u200c \u0cac\u0cc6\u0cb3\u0cb5\u0cbe\u0ca1\u0cbf \u0cb8\u0cb0\u0ccd\u200c \u0c95\u0cbe\u0cb2\u0ccd\u200c \u0cae\u0cbe\u0ca1\u0cbf \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6 \u0c95\u0cb0\u0cc6\u0ca6\u0cb0\u0cc1. \u0c85\u0cb5\u0cb0\u0cc1 \u0c95\u0cb0\u0cc6\u0ca6 \u0cae\u0cc7\u0cb2\u0cc6 \u0ca8\u0ca8\u0c97\u0cc6 \u0cb9\u0ccb\u0c97\u0ca6\u0cc7 \u0c87\u0cb0\u0ccb\u0c95\u0cc6 \u0cae\u0ca8\u0cb8\u0ccd\u0cb8\u0cbe\u0c97\u0cb2\u0cbf\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0c85\u0ca1\u0cbf\u0cb7\u0ca8\u0ccd\u200c \u0c95\u0cc6\u0cc2\u0c9f\u0ccd\u0c9f\u0cae\u0cc7\u0cb2\u0cc6, \u0cb5\u0cb0\u0ccd\u0c95\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc6 \u0c87\u0c82\u0ca5\u0cbe \u0c9f\u0cc0\u0cae\u0ccd\u200c \u0c9c\u0cc6\u0cc2\u0ca4\u0cc6 \u0cb5\u0cb0\u0ccd\u0c95\u0ccd\u200c \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4 \u0c85\u0ca8\u0ccd\u0ca8\u0cbf\u0cb8\u0cbf\u0ca4\u0cc1. \u0c86\u0c97 \u0ca8\u0ca8\u0c97\u0cc6 \u0c85\u0ca6\u0cc1 \u0cae\u0cc1\u0c96\u0ccd\u0caf\u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ca1\u0cc6\u0ca6 \u0c86\u0ca1\u0cbf\u0cb7\u0ca8\u0ccd\u200c \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cc6\u0cb2\u0cc6\u0c95\u0ccd\u0c9f\u0ccd \u0c86\u0ca6\u0cbe\u0c97 \u0ca4\u0cc1\u0c82\u0cac\u0cbe\u0ca8\u0cc7 \u0c96\u0cc1\u0cb7\u0cbf\u0caf\u0cbe\u0caf\u0cbf\u0ca4\u0cc1. \u0c8e\u0c82\u0ca5\u0cbe \u0c92\u0cb3\u0ccd\u0cb3\u0cc6 \u0c9a\u0cbe\u0ca8\u0ccd\u0cb8\u0ccd\u200c \u0c9c\u0cb8\u0ccd\u0c9f\u0ccd\u200c \u0cae\u0cbf\u0cb8\u0ccd\u200c \u0c86\u0c97\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cb2\u0ccd\u0cb2\u0cbe \u0c8e\u0c82\u0ca6\u0cc1 \u0ca8\u0cbf\u0c9f\u0ccd\u0c9f\u0cc1\u0cb8\u0cbf\u0cb0\u0cbf\u0c9f\u0ccd\u0c9f\u0cc6. \u0cae\u0cbf\u0cb8\u0ccd\u200c \u0c86\u0c97\u0ca6\u0cbf\u0ca6\u0ccd\u0ca6\u0cc1\u0ca6\u0cc1 \u0ca8\u0ca8\u0ccd\u0ca8 \u0caa\u0cc1\u0ca3\u0ccd\u0caf!", "\u0ca4\u0cc1\u0c82\u0cac\u0cbe \u0cb8\u0cb0\u0ccd\u0c95\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf\u0c95\u0cc7\u0cb3\u0ccd\u0cb3\u0ccb\u0ca6\u0c95\u0ccd\u0c95\u0cc6 \u0ca4\u0cc1\u0c82\u0c82\u0cac\u0cbe \u0cb8\u0cbf\u0c82\u0caa\u0cb2\u0ccd\u200c \u0c85\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb9\u0cc1\u0ca1\u0cc1\u0c97\u0cbf \u0cac\u0cc6\u0c82\u0c97\u0ccd\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cbf\u0c97\u0cbe\u0c97\u0cbf \u0cb9\u0cc1\u0ca1\u0cc1\u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0caa\u0ccd\u0cb0\u0cbe\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0c9a\u0cbe\u0ca8\u0ccd\u0cb8\u0ccd\u200c \u0cb8\u0cbf\u0c95\u0cc1\u00a4. \u0c87\u0cb2\u0ccd\u0cb2\u0cbf\u0caf \u0ca4\u0ca8\u0c95\u0ca6\u0ccd\u0ca6\u0cc1 \u0ca8\u0ca8\u0ccd\u0ca8\u0ca6\u0cc1 \u0caa\u0cc1\u0c9f\u0ccd\u0c9f \u0caa\u0caf\u0ca3, \u0c87\u0ca8\u0ccd\u0ca8\u0cc2 \u0cb9\u0ccb\u0c97\u0cac\u0cc7\u0c95\u0cbe\u0c97\u0cbf\u0cb0\u0cc1\u0cb5 \u0cb9\u0cbe\u0ca6\u0cbf \u0ca4\u0cc1\u0c82\u0cac\u0cbe \u0c87\u0ca6\u0cc6 \u0c85\u0ca8\u0ccd\u0ca8\u0ccb\u0ca6\u0cc6\u0cb2\u0ccd\u0cb2\u0cb5\u0cc2 \u0ca8\u0cbf\u0c9c. \u0c86\u0ca6\u0cb0\u0cc6 \u0c92\u0ca8\u0ccd\u200c\u0cb2\u0cc8\u0ca8\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0cac\u0cbf\u0ca1\u0cc1\u0cb5\u0cb7\u0ccd\u0c9f\u0cc1 \u0cb8\u0cc1\u0cb2\u0cad\u0ca6\u0ccd\u0ca6\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2 \u0ca8\u0ca8\u0ccd\u0ca8 \u0caa\u0caf\u0ca3. \u0cae\u0c82\u0c97\u0cb3\u0cc2\u0cb0\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \u0cab\u0ccd\u0caf\u0cbe\u0cb7\u0ca8\u0ccd\u200c \u0cb6\u0ccb\u0c97\u0cb3\u0cb2\u0ccd\u0cb2\u0cbf \u0cb0\u0ccd\u200d\u0caf\u0cbe\u0c82\u0caa\u0ccd\u200c \u0cb5\u0cbe\u0c95\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf, \u0c9c\u0cc1\u0cb5\u0cc6\u0cb2\u0ccd\u0cb2\u0cb0\u0cbf, \u0cb8\u0cbe\u0cb0\u0cc0 \u0cae\u0cc1\u0c82\u0ca4\u0cbe\u0ca6 \u0c9c\u0cbe\u0cb9\u0cc0\u0cb0\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c97\u0cbe\u0c82\u0ca7\u0cbf\u0ca8\u0c97\u0cb0\u0ca6\u0cb2\u0ccd\u0cb2\u0cbf \u0ca8\u0c82\u0ca6\u0cc6\u0cc2\u0c82\u0ca6\u0cc1 \u0c95\u0c9f\u0ccc\u0c9f\u0ccd\u200c \u0c8f\u0cb3\u0cc1\u0ca4\u0ccd\u0ca4\u0ccb \u0c87\u0cb2\u0ccd\u0cb5\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2 \u0c86\u0ca6\u0cb0\u0cc6 \u0cae\u0c82\u0c97\u0ccd\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cac\u0cc3\u0cb9\u0ca4\u0ccd\u200c \u0c97\u0cbe\u0ca4\u0ccd\u0cb0\u0ca6 \u0ca8\u0ca8\u0ccd\u0ca8 \u0c85\u0ca1\u0ccd\u0cb5\u0c9f\u0cc8\u00ec\u0cb8\u0ccd\u200c\u0cae\u0cc6\u0c82\u0c9f\u0ccd\u200c \u0cb9\u0ccb\u0cb0\u0ccd\u0ca1\u0cbf\u0c82\u0c97\u0ccd\u200c\u0c97\u0cb3\u0cc1 \u0c8e\u0ca6\u0ccd\u0ca6\u0cbf\u0cb5\u0cc6. \u0c87\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0ca8\u0cbe\u0ca8\u0cc1 \u0cae\u0cc6\u0c9f\u0ccd\u0c9f\u0cbf\u0cb2\u0cc1\u0c97\u0cb3\u0cc6\u0c82\u0ca6\u0cc7 \u0caa\u0cb0\u0cbf\u0c97\u0ca3\u0cbf\u0cb8\u0cc1\u0ca4\u0ccd\u0ca4\u0cc0\u0ca8\u0cbf. \u0c85\u0c82\u0ca6 \u0cb9\u0cbe\u0c97\u0cc6 \u0c85\u0c82\u0ca4\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c86\u0c9f\u0ccb\u0cae\u0cca\u0cac\u0cc8\u0cb2\u0ccd\u200c \u0cac\u0ccd\u0cb0\u0ccd\u0caf\u0cbe\u0c82\u0ca1\u0ccd\u0c97\u0cb3\u0cbe\u0ca6 \u0cac\u0cc6\u0c82\u0c9d\u0ccd, \u0c86\u0ca1\u0cbf \u0cae\u0cc1\u0c82\u0ca4\u0cbe\u0ca6 \u0c95\u0cbe\u0cb0\u0cc1\u0c97\u0cb3 \u0c8e\u0c95\u0ccd\u0cb8\u0ccd\u200c\u0caa\u0ccb\u0c97\u0cb3\u0cb2\u0ccd\u0cb2\u0cbf, \u0c95\u0cbe\u0cb0\u0cc1\u0c97\u0cb3\u0cbf\u0c97\u0cc6 \u0cae\u0cbe\u0ca1\u0cc6\u0cb2\u0ccd\u200c \u0c86\u0c97\u0cbf\u0ca6\u0ccd\u0ca6\u0cc2 \u0c87\u0ca6\u0cc6.", "\u0ca8\u0cc6\u0c82\u0c9f\u0cb0\u0cbf\u0cb7\u0ccd\u0c9f\u0cb0\u0cbf\u0c82\u0ca6 \u0c9c\u0cc0\u0cb5\u0ca8 \u0c85\u0cb0\u0ccd\u0ca5 \u0c86\u0caf\u0ccd\u0ca4\u0cc1\u0ca8\u0cbe\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc1 \u0c86\u0ca1\u0cbf\u0cb7\u0ca8\u0ccd\u200c \u0cae\u0cc7\u0cb2\u0cc6 \u0c86\u0ca1\u0cbf\u0cb7\u0ca8\u0ccd\u200c \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca6\u0cbe\u0cb0\u0cbe\u0cb5\u0cbe\u0cb9\u0cbf, \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cb8\u0cb0\u0cbf. \u0c86\u0ca1\u0cbf\u0cb7\u0ca8\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0c82\u0ca4\u0cc6\u0caf\u0cc7 \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0cb5\u0cb0\u0cbf\u0c82\u0ca6 \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0ca6\u0c95\u0ccd\u0c95\u0ccb\u0cb8\u0ccd\u0c95\u0cb0\u0cbe\u0ca8\u0cc7 \u0ca8\u0cbe\u0ca8\u0cc1 \u0c85\u0cb5\u0c95\u0cbe\u0cb6 \u0c96\u0c82\u0ca1\u0cbf\u0ca4 \u0cb8\u0cbf\u0c97\u0ccb\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0cb0\u0cc2 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88 \u0ca8\u201a\u0ca1\u0cc1\u0cb5\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c9a\u0cbe\u0ca8\u0ccd\u0cb8\u0ccd\u200c \u0cb8\u0cbf\u0c95\u0ccd\u0c95\u0cbf\u0ca4\u0ccd\u0ca4\u0cc1. \u0c85\u0caa\u0ccd\u0caa \u0c85\u0cae\u0ccd\u0cae\u0c82\u0ca6\u0cbf\u0cb0\u0cbf\u0c97\u0cc6 \u0cae\u0c97\u0cb3\u0cc1 \u0c8f\u0ca8\u0ccb \u0cb8\u0cbe\u0ca7\u0cbf\u0cb8\u0cbf\u0ca6 \u0cb8\u0c82\u0ca4\u0cb8. \u0ca8\u0cc6\u0c82\u0c9f\u0cb0\u0cbf\u0cb7\u0ccd\u0c9f\u0cb0\u0cc6\u0cb2\u0ccd\u0cb2\u0cbe \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0ca6\u0cc1 \u0c85\u0cad\u0cbf\u0ca8\u0c82\u0ca6\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6 \u0c86\u0cae\u0cc7\u0cb2\u0cc6 \u0c95\u0cc6\u0cb2 \u0c95\u0cbe\u0cb0\u0ca3\u0c97\u0cb3\u0cbf\u0c82\u0ca6 \u0c86 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0c82\u0ca4\u0cc1\u0cb9\u0ccb\u0caf\u0cbf\u0ca4\u0cc1. \u0caf\u0cbe\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0cac\u0cbf\u0ca8\u0c82\u0ca6\u0cbf\u0cb8\u0cbf\u0ca6\u0ccd\u0ca6\u0cb0\u0ccb \u0c85\u0cb5\u0cb0\u0cc7 \u0c92\u0c82\u0ca6\u0cc1 \u0cb0\u0cc0\u0ca4\u0cbf \u0cb9\u0c97\u0cc1\u0cb0\u0cb5\u0cbe\u0c97\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0cb0\u0cc1. \u0cac\u0cc7\u0c9c\u0cbe\u0cb0\u0cbe\u0caf\u0ccd\u0ca4\u0cc1. \u0c9c\u0cc0\u0cb5\u0ca8 \u0c8f\u0ca8\u0cc1 \u0c85\u0c82\u0ca4 \u0c86\u0c97 \u0c85\u0cb0\u0ccd\u0ca5 \u0c86\u0caf\u0ccd\u0ca4\u0cc1.", "\u0cae\u0c82\u0c97\u0cb3\u0cc2\u0cb0\u0cc1 \u0cad\u0cbe\u0cb7\u0cc6\u0caf \u0caa\u0ccd\u0cb0\u0cbe\u0cac\u0ccd\u0cb2\u0cc6\u0c82\u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0c9f\u0cc8\u0cae\u0cb2\u0ccd\u0cb2\u0cbf \u0c8e\u0ca6\u0cc1\u0cb0\u0cbe\u0ca6 \u0cae\u0cca\u0ca6\u0cb2 \u0cb8\u0cb5\u0cbe\u0cb2\u0cc6\u0c82\u0ca6\u0cb0\u0cc6 \u0cad\u0cbe\u0cb7\u0cc6\u0caf\u0ca6\u0ccd\u0ca6\u0cc1. \u0ca8\u0cbf\u0cae\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cc1 \u0ca8\u0cae\u0ccd\u0cae \u0cae\u0c82\u0c97\u0cb3\u0cc2\u0cb0\u0cc1 \u0c95\u0ca1\u0cc6\u0caf \u0c95\u0ca8\u0ccd\u0ca8\u0ca1 \u0cae\u0cbf\u0c95\u0ccd\u0c95 \u0caa\u0ccd\u0cb0\u0cbe\u0c82\u0ca4\u0ccd\u0caf\u0ca6\u0cb2\u0ccd\u0cb2\u0cbe\u0ca1\u0cc1\u0cb5 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cbf\u0c82\u0ca4 \u0c8e\u0cb7\u0ccd\u0c9f\u0cc1 \u0cad\u0cbf\u0ca8\u0ccd\u0ca8 \u0c85\u0c82\u0ca4. \u0cb8\u0ccd\u0caa\u0cb7\u0ccd\u0c9f \u0cae\u0ca4\u0ccd\u0ca4\u0cc1 \u0cac\u0cbf\u0ca1\u0cbf\u0cac\u0cbf\u0ca1\u0cbf\u0caf\u0cbe\u0ca6 \u0c89\u0c9a\u0ccd\u0c9a\u0cbe\u0cb0\u0ca3\u0cc6\u0caf\u0cbf\u0c82\u0ca6 \u0ca1\u0cc8\u0cb2\u0cbe\u0c97\u0ccd\u200c \u0ca1\u0cc6\u0cb2\u0cbf\u0cb5\u0cb0\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0cb6\u0cbe\u0c9f\u0ccd\u200c \u0c93\u0c95\u0cc6 \u0c86\u0c97\u0ca6\u0cc7 \u0cb9\u0cb2\u0cb5\u0cbe\u0cb0\u0cc1 \u0c9f\u0cc7\u0c95\u0ccd\u200c\u0c97\u0cb3\u0ca8\u0ccd\u0ca8\u0cc1 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb8\u0cb9\u0ca8\u0c9f\u0cbf \u0c85\u0ca6\u0ccd\u0cb5\u0cbf\u0ca4\u0cbf \u0cb6\u0cc6\u0c9f\u0ccd\u0c9f\u0cbf\u0caf\u0ca6\u0cc2 \u0c85\u0ca6\u0cc7 \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0cb8\u0ccb\u0c95\u0cc6 \u0ca8\u0cae\u0c97\u0cbf\u0cb7\u0ccd\u0caf\u0cb5\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6 \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0cb9\u0cc7\u0c97\u0cbe\u0ca6\u0cb0\u0cc2 \u0cae\u0cbe\u0ca1\u0cbf \u0c88 \u0cb8\u0cae\u0cb8\u0ccd\u0caf\u0cc6\u0caf\u0cbf\u0c82\u0ca6 \u0caa\u0cbe\u0cb0\u0cbe\u0c97\u0cac\u0cc7\u0c95\u0cc6\u0c82\u0ca6\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0caf\u0ca4\u0ccd\u0ca8 \u0caa\u0c9f\u0ccd\u0c9f\u0cc6\u0cb5\u0cc1. \u0ca8\u0cbe\u0ca8\u0cc1 \u0caa\u0cc1\u0cb8\u0ccd\u0ca4\u0c95\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cb2\u0cc1 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cc6. \u0cae\u0cbe\u0ca4\u0cbe\u0ca1\u0ccb\u0cb5\u0cbe\u0c97 \u0ca4\u0cc1\u0c82\u0cac\u0cbe \u0c95\u0cbe\u0ca8\u0ccd\u0cb7\u0cbf\u0caf\u0cb8\u0ccd\u200c \u0c86\u0c97\u0cbf\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c87\u0ca8\u0ccd\u0ca8\u0cca\u0cac\u0ccd\u0cac\u0cb0\u0cc1 \u0cae\u0cbe\u0ca4\u0cbe\u0ca1\u0ccb\u0cb5\u0cbe\u0c97 \u0c85\u0cb5\u0cb0 \u0caa\u0ca6\u0c97\u0cb3\u0cc1 \u0cae\u0ca4\u0ccd\u0ca4\u0cc1 \u0cb6\u0cc8\u0cb2\u0cbf\u0caf\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0c97\u0cae\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb6\u0cc2\u0c9f\u0cbf\u0c82\u0c97\u0ccd\u200c \u0cb8\u0cae\u0caf\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0ccd\u0c97\u0cb5\u0cbf \u0ca8\u0cbe\u0cb0\u0cbe\u0caf\u0ca3\u0ccd\u200c \u0cae\u0cc7\u0ca1\u0c82 \u0c85\u0c82\u0ca4\u0cc2 \u0c85\u0cb5\u0cb0\u0cc1 \u0cac\u0cb0\u0cc6\u0ca6 \u0c95\u0cc6\u0cb2 \u0c95\u0ca8\u0ccd\u0ca8\u0ca1 \u0caa\u0cc1\u0cb8\u0ccd\u0ca4\u0c95\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0c9f\u0ccd\u0c9f\u0cc1 \u0c93\u0ca6\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0cb0\u0cc1. \u0c88\u0c97\u0cb2\u0cc2 \u0c85\u0cad\u0ccd\u0caf\u0cbe\u0cb8 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0cc6. \u00a0\u0cb9\u0cbf\u0cb0\u0cbf\u0caf \u0ca8\u0c9f \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0cb8\u0cb0\u0ccd\u200c, \u0ca8\u0cbe\u0c97\u0cc7\u0cb6\u0ccd\u200c \u0cb8\u0cb0\u0ccd\u200c \u0c8e\u0cb2\u0ccd\u0cb0\u0cc2 \u0ca4\u0cc1\u0c82\u0cac\u0cbe\u0ca8\u0cc7 \u0cb8\u0caa\u0ccb\u0cb0\u0ccd\u0c9f\u0ccd\u200c \u0cae\u0cbe\u0ca1\u0ccd\u0ca4\u0cbe\u0cb0\u0cc6 \u0c87\u0c82\u0caa\u0ccd\u0cb0\u0cc2\u0cb5\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0c95\u0cc6.\u00a0", "\u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c82\u0ca6 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cc1\u0ca4\u0ccd\u0ca4\u0ccb\u0cb2\u0cc6\u0ca8\u0cbf\u0cae\u0cca\u0ca4\u0ccd\u0ca4\u0cbe \u0ca8\u0ca8\u0ccd\u0ca8 \u0c95\u0ca8\u0ccd\u0ca8\u0ca1 \u0c87\u0c82\u0caa\u0ccd\u0cb0\u0cc2\u0cb5\u0ccd\u200c \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf \u0cae\u0cca\u0cb9\u0cbf\u0ca8\u0cbe \u0cb8\u0cbf\u0c82\u0c97\u0ccd\u200c \u0c92\u0c82\u0ca6\u0cc1 \u0cb8\u0cc1\u0ca4\u0ccd\u0ca4\u0ccb\u0cb2\u0cc6\u0caf\u0ca8\u0ccd\u0ca8\u0cc2 \u0cb9\u0cca\u0cb0\u0ca1\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0\u0cc2 \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7 \u0cae\u0cbe\u0ca4\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4. \u0c95\u0ca8\u0ccd\u0ca8\u0ca1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cb2\u0cbf\u0caf\u0cac\u0cc7\u0c95\u0cc1 \u0c85\u0c82\u0ca4. \u0ca8\u0cae\u0ccd\u0cae \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf \u0cae\u0cc2\u0cb2\u0ca4\u0c83 \u0caa\u0c82\u0c9c\u0cbe\u0cac\u0cbf. \"\u0caa\u0c82\u0c9c\u0cbe\u0cac\u0cbf\u0caf\u0cbe\u0ca6 \u0ca8\u0cbe\u0ca8\u0cc7 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf \u0ca8\u0cc0\u0cb5\u0cc2 \u0cae\u0cbe\u0ca4\u0cbe\u0ca1\u0cbf' \u0c85\u0c82\u0ca6\u0cbf\u0ca6\u0ccd\u0ca6\u0cb0\u0cc1 \u0c85\u0cb5\u0cb0\u0cc1.", "\u0cac\u0cc1\u0cb2\u0ccd\u200c\u0caa\u0cc6\u0cb2\u0ccd\u200c \u0cb6\u0cc6\u0c9f\u0ccd\u0c9f\u0cbf\u0ca8\u0cbe\u0ca8\u0cc1 \u0cb6\u0cbe\u0cb0\u0ccd\u0c9f\u0ccd\u200c \u0c9f\u0cc6\u0c82\u0caa\u0cb0\u0ccd\u0ca1\u0ccd\u200c \u0ca8\u0cbf\u0c9c. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c85\u0cb3\u0cc1\u0cae\u0cc1\u0c82\u0c9c\u0cbf. \u0cb8\u0ccd\u0c95\u0cc2\u0cb2\u0ccd\u200c\u0ca1\u0cc7\u0cb8\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c85\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \"\u0cac\u0cc1\u0cb2\u0ccd\u200c\u0caa\u0cc6\u0cb2\u0ccd\u200c \u0cb6\u0cc6\u0c9f\u0ccd\u0c9f\u0cbf' \u0c86\u0c97\u0cbf\u0ca4\u0ccd\u0ca4\u0cc1. \u0c85\u0c82\u0ca6\u0ccd\u0cb0\u0cc6 \u0c85\u0cb3\u0cc1\u0cae\u0cc1\u0c82\u0c9c\u0cbf \u0cb6\u0cc6\u0c9f\u0ccd\u0c9f\u0cbf \u0c85\u0c82\u0ca4. \u0ca8\u0ca8\u0ccd\u0ca8 \u0cb9\u0cb3\u0cc6 \u0cab\u0ccb\u0c9f\u0ccb\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0ca8\u0cbf\u0cae\u0c97\u0cc7 \u0ca4\u0cbf\u0cb3\u0cbf\u0caf\u0cc1\u0ca4\u0ccd\u0ca4\u0cc6. \u0caf\u0cbe\u0cb5\u0cc1\u0ca6\u0cb0\u0cb2\u0ccd\u0cb2\u0cc2 \u0ca8\u0c97\u0cc1\u0cb5\u0cbf\u0cb2\u0ccd\u0cb2. \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0c85\u0cb3\u0cc1\u0cb5\u0cb5\u0cb3\u0c82\u0ca4\u0cc6 \u0caa\u0ccb\u0cb8\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88\u0c97\u0cb2\u0cc2 \u0caf\u0cbe\u0cb0\u0cbe\u0ca6\u0cb0\u0cc2 \u0cb8\u0cbf\u0c95\u0ccd\u0c95\u0cb0\u0cc6 \"\u0cae\u0cc1\u0c82\u0c9a\u0cc6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c85\u0cb3\u0ccd\u0ca4\u0cbf\u0ca6\u0cbf\u0caf\u0cb2\u0ccd\u0cb2\u0cbe. \u0c88\u0c97\u0cb2\u0cc2 \u0c85\u0cb3\u0ccd\u0ca4\u0cc0\u0caf\u0cbe?' \u0c85\u0c82\u0ca4 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c88\u0c97\u0cb2\u0cc2 \u0c85\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca4\u0ccd\u0ca4\u0cc0\u0c9a\u0cbf\u0c97\u0cc6 \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c85\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c95\u0cc1\u0cae\u0cbe\u0cb0\u0ca8\u0ccd\u200c \u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0ca8\u0ca1\u0cc0\u0ca4\u0cbf\u0ca4\u0ccd\u0ca4\u0cc1. \u0c86\u0cb5\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0cac\u0cb0\u0ccd\u0ca4\u0ccd\u200c\u0ca1\u0cc7. \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cc1\u0c97\u0cbf\u0cb8\u0cbf \u0cac\u0cc7\u0c97 \u0cae\u0ca8\u0cc6\u0c97\u0cc6 \u0cb9\u0ccb\u0c97\u0cbf \u0cb8\u0cc6\u0cb2\u0cac\u0ccd\u0cb0\u0cc7\u0c9f\u0ccd\u200c \u0cae\u0cbe\u0ca1\u0ccb\u0ca3 \u0c85\u0c82\u0ca6\u0cc6\u0cc2R\u0c82\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0cb6\u0cc2\u0c9f\u0cbf\u0c82\u0c97\u0ccd\u200c \u0cae\u0cc1\u0c97\u0cbf\u0ca4\u0cbe\u0ca8\u0cc7 \u0c87\u0cb2\u0ccd\u0cb2. \u0ca6\u0cc1\u0c83\u0c96 \u0ca4\u0cc1\u0ca6\u0cc0\u0cb2\u0cbf\u0ca4\u0ccd\u0ca4\u0cc1. \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0caf\u0cbe\u0cb0\u0ccb \u0ca8\u0ca8\u0ccd\u0ca8 \u0cb6\u0cbe\u0c9f\u0ccd\u200c \u0cac\u0c97\u0ccd\u0c97\u0cc6 \u0c8f\u0ca8\u0ccb \u0c85\u0c82\u0ca6\u0cb0\u0cc1 \u0c85\u0c82\u0ca4 \u0c9c\u0ccb\u0cb0\u0cbe\u0c97\u0cbf \u0c85\u0cb3\u0ccd\u0cb3\u0ccb\u0c95\u0cc6 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cc6. \u0c8e\u0cb2\u0ccd\u0cb0\u0cc2 \u0cb8\u0cae\u0cbe\u0ca7\u0cbe\u0ca8 \u0cae\u0cbe\u0ca1\u0cbf\u0ca6\u0ccd\u0cb0\u0cc1.\u00a0", "\u0c85\u0caa\u0ccd\u0caa \u0c85\u0cae\u0ccd\u0cae\u0c82\u0c97\u0ccb\u0cb8\u0ccd\u0c95\u0cb0 \u0caf\u0cc1\u0ca6\u0ccd\u0ca7 \u0cac\u0cc7\u0c95\u0cbe\u0ca6\u0cb0\u0cc2 \u0cae\u0cbe\u0ca1\u0ccd\u0ca4\u0cc0\u0ca8\u0cbf\u0c85\u0caa\u0ccd\u0caa \u0c85\u0cae\u0ccd\u0cae\u0ca8 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0cca\u0c9f\u0cc6\u0c95\u0ccd\u0c9f\u0cbf\u0cb5\u0ccd\u200c \u0cae\u0ca8\u0ccb\u0cad\u0cbe\u0cb5 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0c95\u0ccd\u0c95\u0ca8 \u0cac\u0c97\u0ccd\u0c97\u0cc6\u0caf\u0cc2 \u0c85\u0c95\u0ccd\u0c95\u0cb0\u0cc6\u0caf\u0cbf\u0ca6\u0cc6. \u0c86\u0ca6\u0cb0\u0cc6 \u0c85\u0caa\u0ccd\u0caa \u0c85\u0cae\u0ccd\u0cae\u0ca8 \u0cac\u0c97\u0ccd\u0c97\u0cc6 \u0caf\u0cbe\u0cb0\u0cbe\u0ca6\u0cb0\u0cc2 \u0c8f\u0ca8\u0cbe\u0ca6\u0cb0\u0cc2 \u0c85\u0c82\u0ca6\u0cb0\u0cc6 \u0c85\u0cb5\u0cb0 \u0cae\u0cc7\u0cb2\u0cc6 \u0caf\u0cc1\u0ca6\u0ccd\u0ca7\u0cbe\u0ca8\u0cc7 \u0cb8\u0cbe\u0cb0\u0cbf\u0cac\u0cbf\u0ca1\u0ccd\u0ca4\u0cc0\u0ca8\u0cbf. \u0c85\u0caa\u0ccd\u0caa \u0c85\u0cae\u0ccd\u0cae \u0c85\u0c82\u0ca6\u0cb0\u0cc6 \u0cae\u0cc1\u0c82\u0c9a\u0cbf\u0ca8\u0cbf\u0c82\u0ca6\u0cb2\u0cc2 \u0caa\u0ccd\u0cb0\u0cbe\u0ca3. \"\u0ca6\u0c82\u0c97\u0cb2\u0ccd\u200c' \u0cab\u0cbf\u0cb2\u0c82\u0ca8\u0cb2\u0ccd\u0cb2\u0cbf \u0c85\u0caa\u0ccd\u0caa\u0ca8 \u0c95\u0ca8\u0cb8\u0ca8\u0ccd\u0ca8\u0cc1 \u0ca4\u0ca8\u0ccd\u0ca8\u0ca6\u0cbe\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cac\u0ca1\u0ccd\u0ca1\u0cbf \u0cae\u0cc6\u0ca1\u0cb2\u0ccd\u200c \u0c97\u0cc6\u0cb2\u0ccd\u0cb2\u0cb2\u0cc1 \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0cb5 \u0cae\u0c97\u0cb3 \u0ca5\u0cb0 \u0ca8\u0cbe\u0ca8\u0cc1 \u0c85\u0ca8\u0ccd\u0ca8\u0cac\u0cb9\u0cc1\u0ca6\u0cc1.", "\u0caa\u0ccd\u0cb0\u0ca3\u0caf \u0cb0\u0cbe\u0c9c \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0c9f\u0cbf\u0caa\u0ccd\u0cb8\u0ccd\u200c \u0c95\u0cc6\u0cc2\u0ca1\u0ccd\u0ca4\u0cbe\u0cb0\u0cc6\u0cb6\u0cc2\u0c9f\u0cbf\u0c82\u0c97\u0ccd\u200c \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0ca8\u0ca8\u0ccd\u0ca8 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u200c \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0\u0cbe\u0caf\u0cbf\u0ca4\u0cc1, \u0c85\u0cb5\u0cb0 \u0c95\u0cc6\u0cb2\u0cb8\u0cb5\u0cbe\u0caf\u0cbf\u0ca4\u0cc1. \u0caf\u0cbe\u0cb0 \u0c9c\u0cc6\u0cc2\u0ca4\u0cc7\u0ca8\u0cc2, \u0c92\u0c82\u0ca6\u0cc1 \u0cae\u0cbe\u0ca4\u0ca8\u0ccd\u0ca8\u0cc2 \u0cb9\u0cc6\u0c9a\u0ccd\u0c9a\u0cbf\u0c97\u0cc6 \u0c86\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca4\u0cae\u0ccd\u0cae \u0cb8\u0cb0\u0ca6\u0cbf \u0c86\u0ca6 \u0c95\u0cc2\u0ca1\u0cb2\u0cc6 \u0c95\u0cc1\u0cb0\u0ccd\u0c9a\u0cbf\u0caf\u0cb2\u0ccd\u0cb2\u0cbf \u0c95\u0cc2\u0ca4\u0cc1\u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6 \u0c8e\u0cb0\u0ca1\u0cc1 \u0c95\u0ca8\u0cb8\u0cc1 \u0cb6\u0cc2\u0c9f\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cbe\u0c97\u0cbf\u0cb2\u0ccd\u0cb2\u0cb5\u0cc7 \u0c87\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cc2 \u0cae\u0ca8\u0cc6\u0caf\u0cb5\u0cb0\u0c82\u0ca4\u0cc6\u0caf\u0cc7 \u0c87\u0ca6\u0ccd\u0ca6\u0cc7\u0cb5\u0cc6. \u0c92\u0c82\u0ca6\u0cc1 \u0c98\u0c9f\u0ca8\u0cc6 \u0ca8\u0cc6\u0ca8\u0caa\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0cae\u0ccd\u0cae \u0cb8\u0cc0\u0ca8\u0cc1 \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0c95\u0cc1\u0cb0\u0ccd\u0c9a\u0cbf \u0cae\u0cc7\u0cb2\u0cc6 \u0c95\u0cc2\u0ca4\u0cc1 \u0cae\u0cbe\u0ca4\u0cbe\u0ca1\u0cc1\u0cb5 \u0cb6\u0ccd\u0cb0\u0cc0\u0ca8\u0cbe\u0ca5\u0ccd\u200c \u0cb8\u0cb0\u0ccd\u200c \u0ca8\u0ca8\u0ccd\u0ca8 \u0cb8\u0cc0\u0ca8\u0ccd\u200c \u0cb6\u0cc2\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6\u0caf\u0cc7 \u0cae\u0cbe\u0ca8\u0cbf\u0c9f\u0cb0\u0ccd\u200c \u0cae\u0cc1\u0c82\u0ca6\u0cc6 \u0cac\u0c82\u0ca6\u0cc1 \u0c95\u0cc2\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cb5\u0cb0\u0cbf\u0c97\u0cc6\u0cb2\u0ccd\u0cb2\u0cbe \u0cb8\u0c96\u0ca4\u0ccd\u200c \u0c86\u0cb6\u0ccd\u0c9a\u0cb0\u0ccd\u0caf. \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0cbe\u0c97\u0cc6 \u0c95\u0cc2\u0cb0\u0ca6\u0cb5\u0cb0\u0cc1 \u0caf\u0cbe\u0c95\u0cc6 \u0cb9\u0cbe\u0c97\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca4. \u0ca4\u0cc1\u0c82\u0cac\u0cbe \u0ca6\u0cbf\u0ca8 \u0cb9\u0cc0\u0c97\u0cc7 \u0c86\u0ca6\u0cbe\u0c97 \u0caf\u0cbe\u0cb0\u0ccb \u0c95\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6 \u0caf\u0cbe\u0c95\u0cc6 \u0c85\u0c82\u0ca4. \u0c86\u0cb5\u0cbe\u0c97 \u0c85\u0cb5\u0cb0\u0cc1 \u0c8f\u0ca8\u0ccd\u200c \u0cb9\u0cc7\u0cb3\u0cbf\u0ca6\u0ccd\u0cb0\u0cc1 \u0c85\u0c82\u0ca6\u0ccd\u0cb0\u0cc6 \"\u0c86 \u0cb9\u0cc1\u0ca1\u0cc1\u0c97\u0cbf\u0c97\u0cc6 \u0c87\u0ca6\u0cc6\u0cb2\u0ccd\u0cb2\u0cbe \u0cb9\u0cca\u0cb8\u0ca6\u0cc1. \u0ca8\u0cae\u0c97\u0cc7\u0ca8\u0ccb \u0caf\u0cbe\u0cb0\u0cc2 \u0c87\u0cb0\u0cb2\u0cbf\u0cb2\u0ccd\u0cb2 \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0ccb\u0c95\u0cc6. \u0c85\u0cb5\u0cb3\u0cbf\u0c97\u0cbe\u0ca6\u0ccd\u0cb0\u0cc2 \u0c8f\u0ca8\u0cbe\u0ca6\u0ccd\u0cb0\u0cc2 \u0c9f\u0cbf\u0caa\u0ccd\u0cb8\u0ccd\u200c \u0c95\u0cc6\u0cc2\u0ca1\u0ccb\u0ca3' \u00a0\u0c85\u0c82\u0ca4. \u0c85\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0c95\u0cbe\u0cb3\u0c9c\u0cbf \u0ca4\u0ccb\u0cb0\u0cbf\u0cb8\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0c82\u0ca6\u0ccd\u0cb0\u0cc6 \u0ca8\u0cbe\u0ca8\u0cc1 \u0c85\u0ca6\u0cc3\u0cb7\u0ccd\u0c9f\u0cb5\u0c82\u0ca4\u0cb3\u0cc7 \u0c85\u0cb2\u0ccd\u0cb5\u0cbe?\u00a0", "\u0cb9\u0cb0\u0ccd\u0cb7\u0cb5\u0cb0\u0ccd\u0ca7\u0ca8\u0ccd\u200c \u0cb8\u0cc1\u0cb3\u0ccd\u0caf"], "title": "\u0cb8\u0ccd\u0cb5\u0cb2\u0ccd\u0caa \u0cb8\u0ccd\u0cb5\u0cb2\u0ccd\u0caa \u0cb6\u0cbf\u0cb2\u0ccd\u0caa\u00a0"},
{"url": "https://www.udayavani.com/kannada/news/women/230362/shrink-paroo-is-coastal-tho-fan-why-are-you-okay", "content": ["\u0cae\u0cbe\u0ca4\u0cc1 \u0cae\u0cbe\u0ca4\u0cbf\u0c97\u0cc2 \u0ca5\u0cc2 \u0c8e\u0ca8\u0ccd\u0ca8\u0cc1\u0cb5 \"\u0c97\u0cbe\u0cb3\u0cbf\u0caa\u0c9f' \u0c9a\u0cbf\u0ca4\u0ccd\u0cb0\u0ca6 \u0cac\u0c9c\u0cbe\u0cb0\u0cbf \u0cb0\u0cbe\u0ca7\u0cbe \u0caf\u0cbe\u0cb0\u0cc2 \u0c85\u0c82\u0ca4 \u0c95\u0cc7\u0cb3\u0ccd\u0cb3\u0ccb \u0cb9\u0cbe\u0c97\u0cc7 \u0c87\u0cb2\u0ccd\u0cb2. \u0c86 \u0caa\u0cbe\u0ca4\u0ccd\u0cb0\u0ca6\u0cbf\u0c82\u0ca6 \u0cae\u0ca8\u0cc6 \u0cae\u0cbe\u0ca4\u0cbe\u0ca6 \u0ca8\u0cc0\u0ca4\u0cc2 17 \u0cb5\u0cb0\u0ccd\u0cb7\u0ca6\u0cb5\u0cb0\u0cbf\u0cb0\u0cc1\u0cb5\u0cbe\u0c97\u0cb2\u0cc7 \"\u0c89\u0caf\u0ccd\u0ca8\u0cbe\u0cb2\u0cc6' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cbf\u0c82\u0ca6 \u0ca8\u0c9f\u0ca8\u0cc6 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c88\u0c97 25\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cbf\u0ca1\u0cc1\u0cb5\u0cbf\u0ca8 \u0cb5\u0cc7\u0cb3\u0cc6\u0caf\u0cb2\u0ccd\u0cb2\u0cbf \u0cb0\u0cbe\u0cb6\u0cbf \u0cb0\u0cbe\u0cb6\u0cbf \u0caa\u0cc1\u0cb8\u0ccd\u0ca4\u0c95\u0c97\u0cb3\u0ca8\u0ccd\u0ca8\u0cc1 \u0c93\u0ca6\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0ca8\u0ccd\u0ca8\u0cc1\u0cb5 \u0c87\u0cb5\u0cb0 \u0cb5\u0cbf\u0c9a\u0cbe\u0cb0\u0ca7\u0cbe\u0cb0\u0cc6 \u0c85\u0cb5\u0cb0\u0cbe\u0ca1\u0cc1\u0cb5 \u0cad\u0cbe\u0cb7\u0cc6\u0caf\u0cb7\u0ccd\u0c9f\u0cc7 \u0cb8\u0cc1\u0cb8\u0ccd\u0caa\u0cb7\u0ccd\u0c9f. \u0ca4\u0cc1\u0c82\u0cac\u0cbe \u0cac\u0cc7\u0c97 \u0c86\u0ca4\u0ccd\u0cae\u0cc0\u0caf\u0cb0\u0cbe\u0c97\u0cc1\u0cb5, \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc2 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0cb5 \u0ca8\u0cc0\u0ca4\u0cc2, \u0c95\u0ca8\u0ccd\u0ca8\u0ca1\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2; \u0cae\u0cb2\u0caf\u0cbe\u0cb3\u0c82 \u0cae\u0ca4\u0ccd\u0ca4\u0cc1 \u0ca4\u0cc1\u0cb3\u0cc1\u0cb5\u0cbf\u0ca8\u0cb2\u0ccd\u0cb2\u0cc2 \u0cae\u0cbf\u0c82\u0c9a\u0cbf\u0ca6 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cc6. \u0ca4\u0cae\u0ccd\u0cae \u0cac\u0ca6\u0cc1\u0c95\u0cc1, \u0c95\u0ca8\u0cb8\u0cc1 \u0cae\u0ca4\u0ccd\u0ca4\u0cc1 \u0cb8\u0cbf\u0ca8\u0cbf\u0cae\u0cbe \u0c9c\u0cb0\u0ccd\u0ca8\u0cbf \u0c95\u0cc1\u0cb0\u0cbf\u0ca4\u0cc1 \u0c85\u0cb5\u0cb0\u0cbf\u0cb2\u0ccd\u0cb2\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6...", "\u0ca6\u0cc7\u0cb9\u0c95\u0ccd\u0c95\u0cbf\u0cb0\u0ccb \u0caa\u0ccd\u0cb0\u0cbe\u0cae\u0cc1\u0c96\u0ccd\u0caf\u0ca4\u0cc6 \u0ca8\u0c9f\u0ca8\u0cc6\u0c97\u0cbf\u0cb2\u0ccd\u0cb2!\u0c89\u0ca6\u0ccd\u0caf\u0cae\u0ca6 \u0cae\u0c82\u0ca6\u0cbf \u0ca8\u0c9f, \u0ca8\u0c9f\u0cbf\u0caf\u0cb0 \u0cae\u0cbe\u0ca8\u0ca6\u0c82\u0ca1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0cae\u0cc1\u0c96 \u0cae\u0ca4\u0ccd\u0ca4\u0cc1 \u0ca6\u0cc7\u0cb9\u0ca6\u0cbf\u0c82\u0ca6. \u0c9c\u0ca8\u0cb0\u0cc1 \u0ca8\u0cbe\u0ca8\u0cc1 \u0ca6\u0caa\u0ccd\u0caa\u0c97\u0cbf\u0ca6\u0ccd\u0ca6\u0cc0\u0ca8\u0cbf \u0c8e\u0c82\u0ca6\u0cc1 \u0c95\u0cc6\u0cc2\u0c82\u0c95\u0cc1 \u0cae\u0cbe\u0ca4\u0cbe\u0ca1\u0cc1\u0cb5\u0cc1\u0ca6\u0cc1 \u0c95\u0cbf\u0cb5\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cbe\u0c97 \u0ca4\u0cc1\u0c82\u0cac\u0cbe \u0cac\u0cc7\u0cb8\u0cb0 \u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cc0\u0ca8\u0cbf. \u0ca8\u0ca8\u0ccd\u0ca8 \u0ca6\u0cc7\u0cb9\u0ca6 \u0cae\u0cc7\u0cb2\u0cc6 \u0c95\u0cc0\u0cb3\u0cb0\u0cbf\u0cae\u0cc6 \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0ccc\u0c82\u0ca6\u0cb0\u0ccd\u0caf \u0cb6\u0cb8\u0ccd\u0ca4\u0ccd\u0cb0 \u0c9a\u0cbf\u0c95\u0cbf\u0ca4\u0ccd\u0cb8\u0cc6\u0caf \u0cae\u0cca\u0cb0\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cc1 \u0ca8\u0ca8\u0ccd\u0ca8 \u0ca6\u0cc7\u0cb9\u0ca6 \u0cae\u0cc7\u0cb2\u0cc6 \u0cb5\u0ccd\u0caf\u0ca4\u0cbf\u0cb0\u0cbf\u0c95\u0ccd\u0ca4 \u0caa\u0cb0\u0cbf\u0ca3\u0cbe\u0cae \u0cac\u0cc0\u0cb0\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cae\u0ca4\u0ccd\u0ca4\u0cc2 \u0ca6\u0caa\u0ccd\u0caa\u0c97\u0cbe\u0ca6\u0cc6. \u0c86\u0ca6\u0cb0\u0cc6, \u0c88\u0c97 \u0ca8\u0ca8\u0ccd\u0ca8 \u0caf\u0ccb\u0c9a\u0ca8\u0cc6\u0c97\u0cb3\u0cc1 \u0cac\u0ca6\u0cb2\u0cbe\u0c97\u0cbf\u0cb5\u0cc6. \u0ca8\u0cae\u0ccd\u0cae \u0ca6\u0cc7\u0cb9\u0ca6 \u0cae\u0cc7\u0cb2\u0cc6 \u0c95\u0cc0\u0cb3\u0cb0\u0cbf\u0cae\u0cc6 \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0ccc\u0c82\u0ca6\u0cb0\u0ccd\u0caf \u0c9a\u0cbf\u0c95\u0cbf\u0ca4\u0ccd\u0cb8\u0cc6\u0c97\u0cb3\u0cbf\u0c97\u0cc6 \u0cae\u0cca\u0cb0\u0cc6\u0cb9\u0ccb\u0c97\u0cc1\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cc1.", "\u0ca8\u0cbe\u0ca8\u0cc1 \u0c85\u0caa\u0ccd\u0caa\u0cbf\u0ca4\u0caa\u0ccd\u0caa\u0cbf\u0caf\u0cc2 \u0caf\u0cbe\u0cb0\u0ca8\u0ccd\u0ca8\u0cc2 \u0cb9\u0cc0\u0caf\u0cbe\u0cb3\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cae\u0ca4\u0ccd\u0ca4\u0cc2\u0cac\u0ccd\u0cac\u0cb0 \u0cac\u0ca3\u0ccd\u0ca3, \u0c8e\u0ca4\u0ccd\u0ca4\u0cb0, \u0ca4\u0cc2\u0c95\u0ca6 \u0cac\u0c97\u0ccd\u0c97\u0cc6 \u0c9c\u0ca8 \u0c97\u0cc7\u0cb2\u0cbf \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb8\u0cbe\u0cae\u0cbe\u0ca8\u0ccd\u0caf. \u0ca8\u0cbe\u0ca8\u0cc2 \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca8\u0cae\u0c97\u0cc6 \u0c85\u0ca6\u0cc1 \u0ca4\u0cae\u0cbe\u0cb7\u0cc6\u0caf\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0cb9\u0cbe\u0c97\u0cc6 \u0c97\u0cc7\u0cb2\u0cbf\u0c97\u0cc6\u0cc2\u0cb3\u0c97\u0cbe\u0c97\u0cc1\u0cb5 \u0cb5\u0ccd\u0caf\u0c95\u0ccd\u0ca4\u0cbf \u0c92\u0cb3\u0c97\u0cc7 \u0c8e\u0cb7\u0ccd\u0c9f\u0cc1 \u0ca8\u0ccb\u0caf\u0cc1\u0ca4\u0ccd\u0ca4\u0cbe\u0ca8\u0cc6 \u0c8e\u0c82\u0ca6\u0cc1 \u0c86\u0ca4\u0ca8\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0ca4\u0cbf\u0cb3\u0cbf\u0ca6\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8 \u0c85\u0ca8\u0cc1\u0cad\u0cb5\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0ca8\u0cbe\u0ca8\u0cc1 \u0ca6\u0caa\u0ccd\u0caa\u0c97\u0cbe\u0ca6 \u0cac\u0cb3\u0cbf\u0c95\u0cb5\u0cc7. \u0c88\u0c97 \u0ca8\u0cbe\u0ca8\u0cc1 \u0ca4\u0cae\u0cbe\u0cb7\u0cc6\u0c97\u0cc2 \u0caf\u0cbe\u0cb0 \u0ca6\u0cc8\u0cb9\u0cbf\u0c95 \u0c86\u0c95\u0cbe\u0cb0\u0ca6 \u0cac\u0c97\u0ccd\u0c97\u0cc6\u0caf\u0cc2 \u0c85\u0caa\u0cb9\u0cbe\u0cb8\u0ccd\u0caf \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0cbe\u0ca7\u0ccd\u0caf\u0cb5\u0cbe\u0ca6\u0cb7\u0ccd\u0c9f\u0cc2 \u0cb8\u0ccd\u0caa\u0cc2\u0cb0\u0ccd\u0ca4\u0cbf \u0ca4\u0cc1\u0c82\u0cac\u0cc1\u0cb5 \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0cbe\u0cb0\u0cbe\u0ca6\u0cb0\u0cc2 \u0cac\u0cc7\u0cb0\u0cca\u0cac\u0ccd\u0cac\u0cb0\u0ca8\u0ccd\u0ca8\u0cc1 \u0c97\u0cc7\u0cb2\u0cbf \u0cae\u0cbe\u0ca1\u0cbf\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc1 \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cc7 \u0c96\u0c82\u0ca1\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.", "\u0ca8\u0cc0\u0cb5\u0cc1 \u0c85\u0cad\u0cbf\u0ca8\u0caf\u0cbf\u0cb8\u0cbf\u0cb0\u0cc1\u0cb5 \"\u0caa\u0cbe\u0cb0\u0cc2 \u0c90 \u0cb2\u0cb5\u0ccd\u200c \u0caf\u0cc2' \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cb8\u0cbf\u0ca6\u0ccd\u0ca7\u0cb5\u0cbe\u0c97\u0cbf\u0ca6\u0cc6. \u0ca6\u0cc6\u0cc2\u0ca1\u0ccd\u0ca1 \u0cac\u0ccd\u0cb0\u0cc7\u0c95\u0ccd\u200c \u0cac\u0cb3\u0cbf\u0c95 \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cc1 \u0ca4\u0cc6\u0cb0\u0cc6 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6?\"\u0caa\u0cbe\u0cb0\u0cc1 \u0c90 \u0cb2\u0cb5\u0ccd\u200c \u0caf\u0cc2' \u0ca6\u0cc6\u0cc2\u0ca1\u0ccd\u0ca1 \u0cac\u0ccd\u0cb0\u0cc7\u0c95\u0ccd\u200c \u0cac\u0cb3\u0cbf\u0c95 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0 \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2. \u0ca6\u0cc6\u0cc2\u0ca1\u0ccd\u0ca1 \u0c97\u0ccd\u0caf\u0cbe\u0caa\u0ccd\u200c \u0cac\u0cb3\u0cbf\u0c95 \u0ca8\u0cbe\u0ca8\u0cc1 \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0\u0cb5\u0cc2 \u0cb9\u0ccc\u0ca6\u0cc1. \"\u0caa\u0cc2\u0c9c\u0cbe\u0cb0\u0cbf' \u0c9a\u0cbf\u0ca4\u0ccd\u0cb0\u0ca6 \u0cac\u0cb3\u0cbf\u0c95 \u0ca8\u0ca8\u0c97\u0cc6 \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0caa\u0cbe\u0ca4\u0ccd\u0cb0\u0cb5\u0cc7 \u0cb8\u0cbf\u0c95\u0ccd\u0c95\u0cbf\u0cb0\u0cb2\u0cbf\u0cb2\u0ccd\u0cb2\u0cbf. \u0cac\u0cb0\u0cc0 \u0cac\u0c9c\u0cbe\u0cb0\u0cbf, \u0c97\u0c82\u0ca1\u0cc1\u0cac\u0cc0\u0cb0\u0cbf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cac\u0cbf.\u0c8e\u0ca1\u0ccd\u200c \u0c93\u0ca6\u0cc1\u0cb5 \u0cae\u0cc1\u0c97\u0ccd\u0ca7 \u0cb9\u0cc1\u0ca1\u0cc1\u0c97\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0ccd\u0ca6\u0cb0\u0cbf\u0c82\u0ca6 \u0caa\u0cbe\u0ca4\u0ccd\u0cb0 \u0cb9\u0cc7\u0c97\u0cc6 \u0cae\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6 \u0c8e\u0c82\u0ca6\u0cc1 \u0ca8\u0ccb\u0ca1\u0cb2\u0cc1 \u0ca8\u0ca8\u0c97\u0cc2 \u0c95\u0cc1\u0ca4\u0cc2\u0cb9\u0cb2 \u0c87\u0ca6\u0cc6.", "\u0ca8\u0cc0\u0cb5\u0cc1 \u0cb8\u0cc1\u0cae\u0cbe\u0cb0\u0cc1 \u0cb8\u0cae\u0caf \u0c8e\u0cb2\u0ccd\u0cb2\u0cbf\u0caf\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c8f\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbf\u0cb0\u0cbf?\u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc6 \u0cb8\u0ccd\u0cb5\u0caf\u0c82 \u0cb5\u0cbf\u0cae\u0cb0\u0ccd\u0cb6\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.\u00a0", "\u0c92\u0cae\u0ccd\u0cae\u0cc6 \u0cac\u0cc7\u0ca1\u0cbf\u0c95\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6 \u0ca8\u0cc0\u0cb5\u0cc1 \u0c85\u0cb5\u0c95\u0cbe\u0cb6 \u0c95\u0ca1\u0cbf\u0cae\u0cc6\u0caf\u0cbe\u0ca6 \u0cb8\u0c82\u0ca6\u0cb0\u0ccd\u0cad\u0cb5\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cae\u0ccd\u0caf\u0cbe\u0ca8\u0cc7\u0c9c\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbf\u0cb0\u0cbf?\u0caf\u0cbe\u0cb5\u0cc1\u0ca6\u0cc7 \u0c95\u0ccd\u0cb7\u0cc7\u0ca4\u0ccd\u0cb0\u0cb5\u0cbe\u0ca6\u0cb0\u0cc2 \u0c8f\u0cb3\u0cc1 \u0cac\u0cc0\u0cb3\u0cc1 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cc7. \u0cb2\u0cc8\u0cab\u200c\u0cb2\u0ccd\u0cb2\u0cbf \u0caf\u0cbe\u0cb5\u0ca4\u0ccd\u0ca4\u0cc2 \u0cb8\u0ccd\u0ca5\u0cbf\u0ca4\u0caa\u0ccd\u0cb0\u0c9c\u0ccd\u0c9e\u0cb0\u0cbe\u0c97\u0cbf\u0cb0\u0cac\u0cc7\u0c95\u0cc1 \u0c85\u0ca8\u0ccd\u0ca8\u0ccb\u0ca6\u0cc1 \u0ca8\u0ca8\u0ccd\u0ca8 \u0caa\u0cbe\u0cb2\u0cbf\u0cb8\u0cbf. \u0c88 \u0cae\u0ca7\u0ccd\u0caf\u0cc6 \u0cac\u0cbf\u0c97\u0ccd\u200c\u0cac\u0cbe\u0cb8\u0ccd\u200c, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0cc6\u0ca3\u0ccd\u0ca3\u0cc6\u0ca6\u0ccb\u0cb8\u0cc6, \u0c90\u0c9f\u0c82 \u0cb8\u0cbe\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c9f\u0c9a\u0ccd\u200c \u0caf\u0cbe\u0cb5\u0ca4\u0ccd\u0ca4\u0cc2 \u0cac\u0cbf\u0c9f\u0ccd\u0c9f\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0cb9\u0cc1\u0ca1\u0cc1\u0c97\u0cbf. \u0c9c\u0cc0\u0cb5\u0ca8 \u0c8f\u0ca8\u0cc7 \u0cb8\u0cae\u0cb8\u0ccd\u0caf\u0cc6 \u0cac\u0c82\u0ca6\u0cb0\u0cc2 \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0c9b\u0cbe\u0ca4\u0cbf \u0c89\u0cb3\u0ccd\u0cb3\u0cb5\u0cb3\u0cc1.\u00a0", "\"\u0c97\u0cbe\u0cb3\u0cbf\u0caa\u0c9f' \u0c9a\u0cbf\u0ca4\u0ccd\u0cb0\u0ca6 \u0cb0\u0cbe\u0ca7\u0cbe\u0cb3 \u0caa\u0cbe\u0ca4\u0ccd\u0cb0 \u0ca8\u0cbf\u0cae\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6? \u0ca4\u0caf\u0cbe\u0cb0\u0cbf \u0cb9\u0cc7\u0c97\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cbf?\u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c \u0cb8\u0cb0\u0ccd\u200c \u0caf\u0cbe\u0cb0\u0ca6\u0ccb \u0cae\u0ca6\u0cc1\u0cb5\u0cc6\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0c97 \u0c85\u0cb2\u0ccd\u0cb2\u0cca\u0cac\u0ccd\u0cac\u0cb3\u0cc1 \u0cb9\u0cc1\u0ca1\u0cc1\u0c97\u0cbf\u0caf\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c86\u0c95\u0cc6 \u0cb8\u0ccd\u0ca4\u0ccd\u0cb0\u0cc0 \u0cb8\u0cb9\u0c9c\u0cb5\u0cbe\u0ca6 \u0caf\u0cbe\u0cb5 \u0ca8\u0cbe\u0c9c\u0cc2\u0c95\u0ca8\u0ccd\u0ca8\u0cc2 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0ca6\u0cc7, \u0c95\u0cc8\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca4\u0cbf\u0ca8\u0ccd\u0ca8\u0cc1\u0ca4\u0ccd\u0ca4\u0cbe, \u0c9a\u0cbf\u0c95\u0ccd\u0c95 \u0caa\u0cc1\u0c9f\u0ccd\u0c9f \u0cb5\u0cbf\u0cb7\u0caf\u0c97\u0cb3\u0cbf\u0c97\u0cc6\u0cb2\u0ccd\u0cb2\u0cbe \u0c9c\u0c97\u0cb3 \u0ca4\u0cc6\u0c97\u0cc6\u0caf\u0cc1\u0ca4\u0ccd\u0ca4\u0cbe \u0c93\u0ca1\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb3\u0c82\u0ca4\u0cc6. \u0c85\u0ca6\u0cc7 \u0ca5\u0cb0\u0cbe \"\u0cb0\u0cbe\u0ca7\u0cbe' \u0caa\u0cbe\u0ca4\u0ccd\u0cb0 \u0cac\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c85\u0cb5\u0cb0\u0cc7\u0ca8\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cbf\u0ca6\u0ccd\u0ca6\u0cb0\u0ccb \u0cb9\u0cbe\u0c97\u0cc7 \u0c85\u0cad\u0cbf\u0ca8\u0caf\u0cbf\u0cb8\u0cbf\u0ca6\u0cc6. \u0c86 \u0caa\u0cbe\u0ca4\u0ccd\u0cb0 \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0cc6\u0cb8\u0cb0\u0cc1 \u0ca4\u0c82\u0ca6\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1.\u00a0", "\u0ca4\u0c82\u0c97\u0cbf \u0c9c\u0cc6\u0cc2\u0ca4\u0cc6 \u0ca4\u0cc1\u0c82\u0cac\u0cbe \u0c9c\u0c97\u0cb3 \u0c86\u0ca1\u0ccd\u0ca4\u0cc0\u0cb0\u0c82\u0ca4\u0cc6?\u0ca8\u0ca8\u0ccd\u0ca8 \u0ca4\u0c82\u0c97\u0cbf \u0cb2\u0c82\u0ca1\u0ca8\u0ccd\u200c\u0ca8\u0cb2\u0ccd\u0cb2\u0cbf \u0caa\u0cbf.\u0c8e\u0c9a\u0ccd\u200c.\u0ca1\u0cbf \u00a0\u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6. \u0c88\u0c97 \u0cb0\u0c9c\u0cc6 \u0c95\u0cb3\u0cc6\u0caf\u0cb2\u0cc1 \u0cae\u0ca8\u0cc6\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb3\u0cc6. \u0c86\u0c95\u0cc6 \u0cac\u0c82\u0ca6 3 \u0ca6\u0cbf\u0ca8\u0c97\u0cb3\u0cc1 \u0ca4\u0c82\u0c97\u0cbf \u0cae\u0cc7\u0cb2\u0cc6 \u0caa\u0ccd\u0cb0\u0cc0\u0ca4\u0cbf \u0c89\u0c95\u0ccd\u0c95\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0ca6\u0cc6. \u0ca8\u0c82\u0ca4\u0cb0 \u0c86\u0c95\u0cc6 \u0ca8\u0ca8\u0ccd\u0ca8 \u0cb9\u0cbe\u0cb8\u0cbf\u0c97\u0cc6 \u0cae\u0cc7\u0cb2\u0cc6 \u0cae\u0cb2\u0c97\u0cbf\u0ca6\u0cb3\u0cc1, \u0ca8\u0ca8\u0ccd\u0ca8 \u0cb0\u0cc2\u0c82 \u0c97\u0cb2\u0cc0\u0c9c\u0cc1 \u0cae\u0cbe\u0ca1\u0cbf\u0ca6\u0cb3\u0cc1 \u0c8e\u0c82\u0ca6\u0cc1 \u0c9c\u0c97\u0cb3 \u0cb6\u0cc1\u0cb0\u0cc1 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0c82\u0ca7\u0cbe\u0ca8\u0c95\u0ccd\u0c95\u0cc6 \u0c85\u0cae\u0ccd\u0cae \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0c97 \u0cae\u0cc2\u0cb5\u0cb0 \u0cae\u0ca7\u0ccd\u0caf\u0cc6\u0caf\u0cc2 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb0\u0ccc\u0c82\u0ca1\u0ccd\u200c \u0c9c\u0c97\u0cb3 \u0c86\u0c97\u0cc1\u0ca4\u0ccd\u0ca4\u0ca6\u0cc6. 3 \u0c9c\u0ca1\u0cc6\u0c97\u0cb3\u0cc1 \u0c92\u0c9f\u0ccd\u0c9f\u0cbf\u0c97\u0cc7 \u0cb8\u0cc7\u0cb0\u0cbf\u0ca6\u0cb0\u0cc6 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0ca8\u0cc0\u0cb5\u0cc7 \u0c8a\u0cb9\u0cbf\u0cb8\u0cbf...!", "\u0ca8\u0cbf\u0cae\u0ccd\u0cae \u0ca8\u0cc6\u0c9a\u0ccd\u0c9a\u0cbf\u0ca8 \u0cb9\u0cb5\u0ccd\u0caf\u0cbe\u0cb8\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1?\u0c95\u0cbe\u0ca1\u0cc1 \u0cae\u0cc7\u0ca1\u0cc1 \u0cb8\u0cc1\u0ca4\u0ccd\u0ca4\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0cac\u0ccd\u0cac\u0cb3\u0cc7 \u0c86\u0c97\u0cc1\u0c82\u0cac\u0cc6, \u0cae\u0cc6\u0ca3\u0cb8\u0cbf\u0ca8 \u0c97\u0cc1\u0ca1\u0cbf, \u0c8a\u0c9f\u0cbf\u0c97\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc0\u0ca8\u0cbf...", "\u0cb0\u0cc6\u0cb8\u0ccd\u0c9f\u0cca\u0cb0\u0cc6\u0c82\u0c9f\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc6, \u0ca8\u0cc0\u0cb5\u0cc1 \u0ca4\u0caa\u0ccd\u0caa\u0ca6\u0cc7 \u0c86\u0cb0\u0ccd\u0ca1\u0cb0\u0ccd\u200c \u0cae\u0cbe\u0ca1\u0cc1\u0cb5 \u0c96\u0cbe\u0ca6\u0ccd\u0caf \u0caf\u0cbe\u0cb5\u0cc1\u0ca6\u0cc1?\u0ca8\u0cbe\u0ca8\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \"\u0cae\u0c82\u0c97\u0cb3\u0cc2\u0cb0\u0cc1 \u0caa\u0cb0\u0ccd\u0cb2\u0ccd' \u0c85\u0ca5\u0cb5\u0cbe \"\u0c95\u0ccb\u0cb8\u0ccd\u0c9f\u0ccd\u200c \u0c9f\u0cc1 \u0c95\u0ccb\u0cb8\u0ccd\u0c9f\u0ccd\u200c' \u0cb9\u0ccb\u0c9f\u0cc6\u0cb2\u0ccd\u200c\u0c97\u200c\u0cb3\u0cbf\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \"\u0cac\u0c82\u0c97\u0cc1\u0ca1\u0cc6 \u0cb8\u0cbe\u0cb0\u0cc1' \u0ca8\u0ca8\u0ccd\u0ca8 \u0cab\u0cc7\u0cb5\u0cb0\u0cbf\u0c9f\u0ccd\u200c. \u0c85\u0ca6\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0ca6\u0cc7 \u0c86\u0cb0\u0ccd\u0ca1\u0cb0\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0c82\u0c97\u0cb3\u0cc2\u0cb0\u0cc1 \u0cb6\u0cc8\u0cb2\u0cbf \u0c86\u0cb9\u0cbe\u0cb0 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c87\u0cb7\u0ccd\u0c9f.", "\u0ca8\u0cc0\u0ca4\u0cc1 \u0c85\u0ca1\u0cc1\u0c97\u0cc6\u0cae\u0ca8\u0cc6\u0c97\u0cc6 \u0cb9\u0ccb\u0ca6\u0ccd\u0cb0\u0cc6...\u0c95\u0cbe\u0cab\u0cc0, \u0c9f\u0cc0 \u0c85\u0cb7\u0ccd\u0c9f\u0cc7. \u0ca8\u0cbe\u0ca8\u0cc1 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccb\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cc7 \u0c87\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc7 \u0ca8\u0ca8\u0ccd\u0ca8 \u0c97\u0c82\u0ca1\u0ca8\u0cbe\u0c97\u0cc1\u0cb5\u0cb5\u0ca8\u0cbf\u0c97\u0cc6 \u0c85\u0ca1\u0cc1\u0c97\u0cc6 \u0cae\u0cbe\u0ca1\u0cb2\u0cc1 \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0cac\u0cb0\u0cac\u0cc7\u0c95\u0cc1 \u0c8e\u0c82\u0cac \u0c95\u0c82\u0ca1\u0cc0\u0cb7\u0ca8\u0ccd\u200c \u0cb9\u0cbe\u0c95\u0cac\u0cc7\u0c95\u0cc2\u0c82\u0ca4\u0cbf\u0ca6\u0ccd\u0ca6\u0cc0\u0ca8\u0cbf.", "\u0ca8\u0cbf\u0cae\u0c97\u0cc6 \u0c85\u0ca4\u0cbf \u0c95\u0cbf\u0cb0\u0cbf\u0c95\u0cbf\u0cb0\u0cbf \u0c8e\u0ca8\u0cbf\u0cb8\u0cc1\u0cb5 \u0cb8\u0c82\u0c97\u0ca4\u0cbf...\u0c97\u0c82\u0c9f\u0cc6\u0c97\u0c9f\u0ccd\u0c9f\u0cb2\u0cc6 \u0c95\u0cc2\u0ca4\u0cc1 \u0cae\u0cc7\u0c95\u0caa\u0ccd\u200c \u0cae\u0cbe\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb5\u0ccd\u0caf\u0cb5\u0ca7\u0cbe\u0ca8 \u0ca8\u0ca8\u0c97\u0cc6 \u0c87\u0cb2\u0ccd\u0cb2. \u0cae\u0cc7\u0c95\u0caa\u0ccd\u200c \u0c85\u0ca4\u0cbf\u0caf\u0cbe\u0ca6\u0cb0\u0cc6 \u0ca8\u0cbe\u0ca8\u0cc1 \u0c9a\u0c82\u0ca6 \u0c95\u0cbe\u0ca3\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1. \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0c97\u0cbe\u0ca2\u0cb5\u0cbe\u0ca6 \u0cae\u0cc7\u0c95\u0caa\u0ccd\u200c \u0cae\u0cbe\u0ca1\u0cb2\u0cc7 \u0cac\u0cc7\u0c95\u0cc1 \u0c8e\u0c82\u0ca6\u0cc1 \u0caa\u0c9f\u0ccd\u0c9f\u0cc1 \u0cb9\u0cbf\u0ca1\u0cbf\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c95\u0cbf\u0cb0\u0cbf\u0c95\u0cbf\u0cb0\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0", "\"\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0cc6\u0ca3\u0ccd\u0ca3\u0cc6 \u0ca6\u0ccb\u0cb8\u0cc6' \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cb5\u0cbf\u0cb5\u0cbe\u0ca6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0ccd\u0cb0\u0cbf?\u0cb5\u0cbf\u0cb5\u0cbe\u0ca6 \u0c86\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0c86\u0ca6\u0cb0\u0cc6, \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c87\u0ca6\u0cc6. \u0ca8\u0cbe\u0ca8\u0cc1 \u0c86 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbe\u0c97 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0cc6\u0cc2\u0ca4\u0cc6 \u0c95\u0cc6\u0cb2 \u0c92\u0caa\u0ccd\u0caa\u0c82\u0ca6\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0ca4\u0cc2\u0c95\u0ca6 \u0cac\u0c97\u0ccd\u0c97\u0cc6\u0caf\u0cbe\u0c97\u0cb2\u0cc0 \u0c85\u0ca5\u0cb5\u0cbe \u0cac\u0cc7\u0cb0\u0cc6 \u0caf\u0cbe\u0cb5 \u0caa\u0cbe\u0ca4\u0ccd\u0cb0\u0ca6 \u0ca6\u0cc7\u0cb9, \u0cae\u0cc8\u0cac\u0ca3\u0ccd\u0ca3\u0cb5\u0ca8\u0ccd\u0ca8\u0cc1 \u0cb9\u0cbe\u0cb8\u0ccd\u0caf \u0cae\u0cbe\u0ca1\u0cc1\u0cb5\u0c82\u0ca5 \u0ca6\u0cc3\u0cb6\u0ccd\u0caf\u0c97\u0cb3\u0cc1 \u0c87\u0cb0\u0cc1\u0cb5\u0c82\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cbf\u0ca6\u0ccd\u0ca6\u0cc6. \u0c95\u0cc6\u0cb2 \u0c8e\u0caa\u0cbf\u0cb8\u0ccb\u0ca1\u0cc1\u0c97\u0cb3\u0cbe\u0ca6 \u0cac\u0cb3\u0cbf\u0c95 \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc1 \u0c86\u0c95\u0ccd\u0cb7\u0cc7\u0caa\u0cbf\u0cb8\u0cbf\u0ca6\u0ccd\u0ca6\u0cc6\u0ca8\u0ccb \u0c85\u0c82\u0ca5 \u0c95\u0cc0\u0cb3\u0cc1 \u0cae\u0c9f\u0ccd\u0c9f\u0ca6 \u0cb9\u0cbe\u0cb8\u0ccd\u0caf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0ca8\u0cc1\u0cb8\u0cc1\u0cb3\u0cb2\u0cc1 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1. \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cbf\u0c82\u0ca6 \u0cb9\u0cca\u0cb0\u0cac\u0cbf\u0ca6\u0ccd\u0ca6\u0cc6.\u00a0", "\u0c9a\u0c82\u0ca6 \u0c95\u0cbe\u0ca3\u0cb2\u0cc1 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1?\u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca6\u0cc1\u0c97\u0cc1\u0ca1, \u0c86\u0ca4\u0c82\u0c95, \u0c97\u0cc6\u0cc2\u0c82\u0ca6\u0cb2\u0c97\u0cb3\u0cc1 \u0c87\u0ca6\u0ccd\u0ca6\u0cb0\u0cc6 \u0cae\u0cc1\u0c96\u0ca6\u0cb2\u0ccd\u0cb2\u0cbf \u0c85\u0ca6\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0cae\u0ca8\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cae\u0cbe\u0ca4\u0cbf\u0ca8 \u0cae\u0cc2\u0cb2\u0c95 \u0cb9\u0cca\u0cb0\u0cb9\u0cbe\u0c95\u0cbf \u0ca8\u0cbf\u0cb0\u0cbe\u0cb3\u0cb5\u0cbe\u0c97\u0cac\u0cc7\u0c95\u0cc1. \u0c86\u0ca6\u0cb7\u0ccd\u0c9f\u0cc2 \u0cae\u0cc1\u0c95\u0ccd\u0ca4\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0ca8\u0cae\u0ccd\u0cae \u0cae\u0cc1\u0c96 \u0cb6\u0cbe\u0c82\u0ca4\u0cb5\u0cbe\u0c97\u0cbf \u0cae\u0ca4\u0ccd\u0ca4\u0cc1 \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0ca1\u0caf\u0c9f\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb5\u0cbf \u0c85\u0c82\u0ca4 \u0c8e\u0ca3\u0ccd\u0ca3\u0cc6 , \u0ca4\u0cc1\u0caa\u0ccd\u0caa\u0cb5\u0ca8\u0ccd\u0ca8\u0cc2 \u0c9a\u0cc2\u0cb0\u0cc2 \u0ca4\u0cbf\u0ca8\u0ccd\u0ca8\u0ca6\u0cc7 \u0c87\u0cb0\u0cc1\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cc1. \u0cb8\u0ccd\u0cb5\u0cb2\u0ccd\u0caa\u0cb5\u0cbe\u0ca6\u0cb0\u0cc2 \u0c95\u0ca1\u0ccd\u0cb2\u0cc6, \u0ca4\u0cc1\u0caa\u0ccd\u0caa \u0ca4\u0cbf\u0ca8\u0ccd\u0ca8\u0cac\u0cc7\u0c95\u0cc1 \u0cae\u0cc1\u0c96\u0ca6\u0cb2\u0ccd\u0cb2\u0cbf \u0c86\u0cb0\u0ccb\u0c97\u0ccd\u0caf\u0c95\u0cb0 \u0c95\u0cb3\u0cc6 \u0c87\u0cb0\u0cc1\u0ca4\u0ccd\u0ca4\u0ca6\u0cc6.\u00a0", "\u0cae\u0ca6\u0ccd\u0cb5\u0cc6 \u0c8a\u0c9f \u0caf\u0cbe\u0cb5\u0cbe\u0c97 \u0cb9\u0cbe\u0c95\u0cbf\u0cb8\u0ccd\u0ca4\u0cc0\u0cb0? \u0cac\u0cbe\u0caf\u0ccd\u200c\u0cab\u0ccd\u0cb0\u0cc6\u0c82\u0ca1\u0ccd\u200c \u0c87\u0ca6\u0ccd\u0ca6\u0cbe\u0ca8\u0cbe?\u0ca8\u0ca8\u0c97\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0cb9\u0cca\u0c82\u0ca6\u0cbf\u0c95\u0cc6 \u0c86\u0c97\u0cc1\u0cb5 \u0cb8\u0c82\u0c97\u0cbe\u0ca4\u0cbf \u0cb8\u0cbf\u0c95\u0ccd\u0c95\u0cbe\u0c97. \u0cb9\u0cc1\u0ca1\u0cc1\u0c97 \u0c8f\u0ca8\u0ccb \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cbe\u0ca8\u0cc6. \u0c85\u0cb5\u0ca8\u0cc1 \u0ca8\u0ca8\u0c97\u0cc6 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbe\u0ca8\u0cbe, \u0c87\u0cb2\u0ccd\u0cb2\u0cb5\u0cbe \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6 \u0cac\u0cb3\u0cbf\u0c95 \u0cae\u0ca6\u0ccd\u0cb5\u0cc6 \u0c95\u0cbe\u0cb0\u0ccd\u0ca1\u0ca8\u0ccd\u0ca8\u0cc1 \u0ca8\u0cbf\u0cae\u0ccd\u0c97\u0cc6 \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf.", "\u0ca8\u0cbe\u0ca8\u0cc1 \u0caa\u0cc1\u0cb8\u0ccd\u0ca4\u0c95\u0ca6 \u0cb9\u0cc1\u0cb3\u0cc1!\u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0cbe\u0ca8\u0cc1 \u0caa\u0cc1\u0cb8\u0ccd\u0ca4\u0c95 \u0caa\u0ccd\u0cb0\u0cbf\u0caf\u0cc6. \u0ca8\u0cae\u0ccd\u0cae\u0cae\u0ccd\u0cae \u0cb0\u0cbe\u0cb6\u0cbf \u0cb0\u0cbe\u0cb6\u0cbf \u0caa\u0cc1\u0cb8\u0ccd\u0ca4\u0c95\u0c97\u0cb3\u0ca8\u0ccd\u0ca8\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0cc1 \u0c93\u0ca6\u0cb2\u0cc1 \u0caa\u0ccd\u0cb0\u0cc7\u0cb0\u0cc7\u0caa\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0c95\u0ccd\u0c95 \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0c97 \u0ca1\u0cbe.\u0c85\u0ca8\u0cc1\u0caa\u0cae\u0cbe \u0ca8\u0cbf\u0cb0\u0c82\u0c9c\u0ca8 \u0c85\u0cb5\u0cb0 \"\u0ca6\u0cbf\u0ca8\u0c95\u0ccd\u0c95\u0cca\u0c82\u0ca6\u0cc1 \u0c95\u0ca5\u0cc6' \u0caa\u0cc1\u0cb8\u0ccd\u0ca4\u0c95 \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0c97 \u0c93\u0ca6\u0cbf\u0ca6 \u0c95\u0ca5\u0cc6\u0c97\u0cb3 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c87\u0ca8\u0ccd\u0ca8\u0cc2 \u0c95\u0cbe\u0ca1\u0cc1\u0ca4\u0ccd\u0ca4\u0cb5\u0cc6. \u0caa\u0cc2\u0cb0\u0ccd\u0ca3\u0c9a\u0c82\u0ca6\u0ccd\u0cb0 \u0ca4\u0cc7\u0c9c\u0cb8\u0ccd\u0cb5\u0cbf \u0ca8\u0ca8\u0ccd\u0ca8 \u0c85\u0c9a\u0ccd\u0c9a\u0cc1\u0cae\u0cc6\u0c9a\u0ccd\u0c9a\u0cbf\u0ca8 \u0cb2\u0cc7\u0c96\u0c95\u0cb0\u0cc1. \u0c85\u0cb5\u0cb0 \"\u0c95\u0cb0\u0ccd\u0cb5\u0cbe\u0cb2\u0cca' \u0ca8\u0ca8\u0ccd\u0ca8 \u0c86\u0cb2\u0ccd\u200c \u0c9f\u0cc8\u0cae\u0ccd\u200c \u0cab\u0cc7\u0cb5\u0cb0\u0cbf\u0c9f\u0ccd\u200c \u0caa\u0cc1\u0cb8\u0ccd\u0ca4\u0c95. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \"\u0cae\u0cc1\u0ca8\u0cbf\u0cb6\u0cbe\u0cae\u0cbf \u0cae\u0ca4\u0ccd\u0ca4\u0cc1 \u0cae\u0cbe\u0c97\u0ca1\u0cbf \u0c9a\u0cbf\u0cb0\u0ca4\u0cc6' \u0c93\u0ca6\u0cbf\u0ca6\u0cc6. \u00a0\u0cb8\u0ca6\u0ccd\u0caf \u0ca1\u0cbe. \u0c9d\u0cc0 \u0c97\u0cbe\u0c82\u0c97\u0ccd\u200c \u0cb6\u0cbe \u0c85\u0cb5\u0cb0 \"\u0caa\u0cb5\u0cb0\u0ccd\u200c \u0c86\u0cab\u0ccd \u0ca6 \u0cb8\u0ccb\u0cb2\u0ccd\u200c' \u0c8e\u0c82\u0cac \u0caa\u0cc1\u0cb8\u0ccd\u0ca4\u0c95 \u0c95\u0cc8\u0caf\u0cb2\u0ccd\u0cb2\u0cbf\u0ca6\u0cc6. \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc6 \u0c8e\u0cb2\u0ccd\u0cb2\u0cbe \u0cac\u0c97\u0cc6\u0caf \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc2 \u0c93\u0ca6\u0cc1\u0cb5 \u0cb9\u0cb5\u0ccd\u0caf\u0cbe\u0cb8 \u0c87\u0cb0\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0c9c\u0ca8\u0cb0 \u0cac\u0ca6\u0cc1\u0c95\u0cc1, \u0cad\u0cbe\u0cb5\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cbe\u0ca7\u0ccd\u0caf. \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c85\u0ca8\u0cc1\u0cad\u0cb5\u0cbf\u0cb8\u0cbf \u0ca8\u0c9f\u0cbf\u0cb8\u0cb2\u0cc1 \u0c93\u0ca6\u0cc1 \u0cb8\u0cb9\u0cbe\u0caf \u0cae\u0cbe\u0ca1\u0cc1\u0ca4\u0ccd\u0ca4\u0ca6\u0cc6.\u00a0", "\u0ca6\u0cc6\u0cb5\u0ccd\u0cb5\u0c95\u0ccd\u0c95\u0cc6 \u0cb9\u0cc6\u0ca6\u0cb0\u0cbf \u0c85\u0cae\u0ccd\u0cae\u0ca8 \u0caa\u0c95\u0ccd\u0c95 \u0cae\u0cb2\u0c97\u0cc1\u0ca4\u0ccd\u0ca4\u0cc7\u0ca8\u0cc6...\u0ca8\u0cbe\u0ca8\u0cc1 \u0cae\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc1. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6\u0cbe\u0c97\u0cbf \u0ca6\u0cc6\u0cb5\u0ccd\u0cb5 \u0cad\u0cc2\u0ca4\u0c97\u0cb3 \u0cac\u0c97\u0ccd\u0c97\u0cc6 \u0cad\u0caf\u0cb5\u0cc2 \u0ca4\u0cc1\u0cb8\u0cc1 \u0cb9\u0cc6\u0c9a\u0ccd\u0c9a\u0cc7 \u0c87\u0ca6\u0cc6. \u0ca8\u0cbe\u0cb5\u0cc1 \u0c9a\u0cbf\u0c95\u0ccd\u0c95\u0cb5\u0cb0\u0cbf\u0ca6\u0ccd\u0ca6\u0cbe\u0c97 \u0cad\u0cc2\u0ca4, \u0caa\u0ccd\u0cb0\u0cc7\u0ca4\u0ca6 \u0cac\u0c97\u0ccd\u0c97\u0cc6\u0caf\u0cc7 \u0cb9\u0cc6\u0c9a\u0ccd\u0c9a\u0cc1 \u00a0\u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c88\u0c97\u0cb2\u0cc2 \u0cb0\u0cbe\u0ca4\u0ccd\u0cb0\u0cbf \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c92\u0cac\u0ccd\u0cac\u0cb3\u0cc7 \u0c87\u0cb0\u0cb2\u0cc1 \u0cad\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb0\u0cbe\u0ca4\u0ccd\u0cb0\u0cbf \u0c92\u0cac\u0ccd\u0cac\u0cb3\u0cc7 \u0cae\u0cb2\u0c97\u0cbf\u0ca6\u0cb0\u0cc6 \u0cad\u0caf\u0ca6\u0cbf\u0c82\u0ca6 \u0ca8\u0cbf\u0ca6\u0ccd\u0ca6\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cc2 \u0cb8\u0cc1\u0cb3\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c88\u0c97\u0cb2\u0cc2 \u0c85\u0cae\u0ccd\u0cae\u0ca8 \u0caa\u0c95\u0ccd\u0c95\u0cb5\u0cc7 \u0cae\u0cb2\u0c97\u0cc1\u0cb5\u0cc1\u0ca6\u0cc1.", "\u0c9a\u0cc7\u0ca4\u0ca8 \u0c9c\u0cc6.\u0c95\u0cc6."], "title": "\u0c9a\u0cc2\u0cb0\u0cc1 \u0caa\u0cbe\u0cb0\u0cc2' \u0ca8\u0cc0\u0ca4\u0cc2 \u0c95\u0cb0\u0cbe\u0cb5\u0cb3\u0cbf \u0ca5\u0cc2'\u0cab\u0cbe\u0ca8\u0ccd\u200c, \u0cae\u0cc1\u0c97\u0ccd\u0ca6\u0cc6 \u0c86\u0c97\u0cbf\u0ca6\u0ccd\u0ca6\u0cc7\u0c95\u0cc6\u00a0"},
{"url": "https://www.udayavani.com/kannada/news/women/231933/uppi-home-minister-people-are-the-only-people-we-have", "content": ["\u0caa\u0ccd\u0cb0\u0c9c\u0cbe\u0c95\u0cc0\u0caf \u0caa\u0c95\u0ccd\u0cb7\u0ca6 \u0cae\u0cc2\u0cb2\u0c95 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cb9\u0cc6\u0c9c\u0ccd\u0c9c\u0cc6\u0caf\u0cbf\u0c9f\u0ccd\u0c9f \u0ca8\u0c9f \u0c89\u0caa\u0cc7\u0c82\u0ca6\u0ccd\u0cb0 \u0cb9\u0cb2\u0cb5\u0cc1 \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0cc1\u0c82\u0ca6\u0cc6 \u0c87\u0ca1\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cbe\u0cb0\u0cc6. \u0c88 \u0c8e\u0cb2\u0ccd\u0cb2 \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0cbe\u0cb5\u0cc6\u0cb2\u0ccd\u0cb2 \u0c95\u0cc7\u0cb3\u0ccd\u0cb3\u0ccb \u0cae\u0cca\u0ca6\u0cb2\u0cc1 \u0c95\u0cbf\u0cb5\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0caa\u0ccd\u0cb0\u0cbf\u0caf\u0cbe\u0c82\u0c95\u0cbe \u0c85\u0cb5\u0cb0\u0cbf\u0c97\u0cc6! \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0cb0\u0cc1\u0cb5 \u0cae\u0cca\u0ca6\u0cb2\u0cc1 \u0c89\u0caa\u0cc7\u0c82\u0ca6\u0ccd\u0cb0 \u0ca4\u0cae\u0ccd\u0cae \u0caa\u0ca4\u0ccd\u0ca8\u0cbf \u0c9c\u0cc6\u0cc2\u0ca4\u0cc6 \u0c8f\u0ca8\u0cc6\u0cb2\u0ccd\u0cb2 \u0c9a\u0cb0\u0ccd\u0c9a\u0cc6 \u0cae\u0cbe\u0ca1\u0cbf\u0ca6\u0ccd\u0cb0\u0cc1? \u0caa\u0ccd\u0cb0\u0cbf\u0caf\u0cbe\u0c82\u0c95\u0cbe \u0c85\u0cb5\u0cb0\u0cc2 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cbe? \u0cac\u0cc6\u0c82\u0c97\u0cbe\u0cb3\u0cbf \u0c9a\u0cc6\u0cb2\u0cc1\u0cb5\u0cc6 \u0cae\u0ca8\u0ca6 \u0cae\u0cbe\u0ca4\u0cc1 \u0c87\u0cb2\u0ccd\u0cb2\u0cbf\u0ca6\u0cc6...", "\u0c89\u0caa\u0cc7\u0c82\u0ca6\u0ccd\u0cb0 \u0cb0\u0cbe\u0c9c\u0c95\u0cbe\u0cb0\u0ca3\u0cbf \u0c86\u0c97\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2\u0cbe... \u0cae\u0ca8\u0cc7\u0cb2\u0cc2 \u0ca6\u0cc7\u0cb6\u0ca6 \u0cac\u0c97\u0ccd\u0c97\u0cc6\u0caf\u0cc7 \u0cae\u0cc2\u0cb0\u0ccd\u200c \u0cb9\u0cca\u0ca4\u0ccd\u0ca4\u0cc2 \u0cae\u0cbe\u0ca4\u0cbe\u0ca1\u0ccd\u0ca4\u0cbf\u0cb0\u0ccd\u0ca4\u0cbe\u0cb0\u0cbe?\u0c85\u0cb5\u0cb0\u0cc1 \u0c88 \u0ca6\u0cc7\u0cb6, \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cac\u0c97\u0ccd\u0c97\u0cc6 \u0ca4\u0cc1\u0c82\u0cac\u0cbe \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0 \u0c95\u0ca8\u0cb8\u0cc1\u0c97\u0cb3 \u0cac\u0c97\u0ccd\u0c97\u0cc6 \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6 \u0caf\u0cbe\u0cb5\u0cbe\u0c97\u0cb2\u0cc2 \u0c9a\u0cb0\u0ccd\u0c9a\u0cbf\u0cb8\u0cc1\u0ca4\u0ccd\u0ca4\u0cbe \u0c87\u0cb0\u0ccd\u0ca4\u0cbe\u0cb0\u0cc6. \u0ca8\u0cbe\u0cb5\u0cc1 \u0c8e\u0cb2\u0ccd\u0cb2\u0cbf\u0c97\u0cbe\u0ca6\u0ccd\u0cb0\u0cc2 \u0c9f\u0ccd\u0cb0\u0cbe\u0cb5\u0cc6\u0cb2\u0ccd\u200c \u0cae\u0cbe\u0ca1\u0ccb\u0cb5\u0cbe\u0c97 \u0cb9\u0cbe\u0cb3\u0cbe\u0c97\u0cbf\u0cb0\u0ccb \u0cb0\u0cb8\u0ccd\u0ca4\u0cc6 \u0ca8\u0ccb\u0ca1\u0cbf\u0ca6\u0ccd\u0cb0\u0cc6, \u0c9f\u0ccd\u0cb0\u0cbe\u0cab\u0cbf\u0c95\u0ccd\u200c \u0c9c\u0cbe\u0cae\u0ccd\u200c \u0c85\u0ca8\u0ccd\u0ca8\u0cc1 \u0c95\u0c82\u0ca1\u0cbe\u0c97, \u0c88 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2 \u0c95\u0c82\u0c9f\u0ccd\u0cb0\u0ccb\u0cb2\u0ccd\u200c \u0cae\u0cbe\u0ca1\u0ccb \u0cac\u0c97\u0ccd\u0c97\u0cc6 \u0cb9\u0ca4\u0ccd\u0ca4\u0cbe\u0cb0\u0cc1 \u0c90\u0ca1\u0cbf\u0caf\u0cbe\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c85\u0cb5\u0cb0\u0cc7 \u0ca8\u0cbf\u0cae\u0c97\u0cc6 \u0cae\u0cc1\u0c82\u0ca6\u0cc6 \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c9c\u0ca8\u0cb0\u0cbf\u0c97\u0cc6 \u0c8f\u0ca8\u0cbe\u0ca6\u0ccd\u0cb0\u0cc2 \u0c92\u0cb3\u0ccd\u0cb3\u0cc7\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0ccd\u0cac\u0cc7\u0c95\u0cc1 \u0c85\u0ca8\u0ccd\u0ca8\u0ccb\u0ca6\u0cc7 \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0 \u0c95\u0ca8\u0cb8\u0cc1. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cb7\u0ccd\u0c9f\u0cc1 \u0cb9\u0cca\u0ca4\u0ccd\u0ca4\u0cc1 \u0ca8\u0ccd\u0caf\u0cc2\u0cb8\u0ccd\u200c\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0ccd\u0ca4\u0cbe, \u0c85\u0caa\u0ccd\u200c\u0ca1\u0cc7\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe \u0c87\u0cb0\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0caa\u0c95\u0ccd\u0c95\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc6, \u0c86 \u0ca8\u0ccd\u0caf\u0cc2\u0cb8\u0ccd\u200c\u0ca8 \u0cb9\u0cbf\u0ca8\u0ccd\u0ca8\u0cc6\u0cb2\u0cc6- \u0cae\u0cc1\u0ca8\u0ccd\u0ca8\u0cc6\u0cb2\u0cc6 \u0cac\u0c97\u0ccd\u0c97\u0cc6 \u0c8f\u0ca8\u0cbe\u0ca6\u0ccd\u0cb0\u0cc2 \u0cb9\u0cc7\u0cb3\u0ccd\u0ca4\u0cbe\u0cb0\u0cc6.", "\u0c89\u0caa\u0cc7\u0c82\u0ca6\u0ccd\u0cb0 \u0cae\u0cca\u0ca8\u0ccd\u0ca8\u0cc6 \u0c96\u0cbe\u0c95\u0cbf \u0c85\u0c82\u0c97\u0cbf \u0ca4\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0ca8\u0ccd\u0ca8\u0cc1 \u0cae\u0cca\u0ca8\u0ccd\u0ca8\u0cc6\u0caf \u0caa\u0ccd\u0cb0\u0cb8\u0ccd\u200c\u0cae\u0cc0\u0c9f\u0ccd\u200c\u0c97\u0cc6 \u0ca7\u0cb0\u0cbf\u0cb8\u0cb2\u0cc6\u0c82\u0ca6\u0cc7 \u0ca4\u0c82\u0ca6\u0cbf\u0ca6\u0ccd\u0ca6\u0cbe?\u0c87\u0cb2\u0ccd\u0cb2 \u0c85\u0ca6\u0cc1, \u0ca8\u0cbf\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6 \u0ca4\u0c82\u0ca6\u0cbf\u0ca6\u0ccd\u0ca6\u0cb2\u0ccd\u0cb2. \u0c85\u0cb5\u0cb0 \u0cac\u0cb3\u0cbf \u0c96\u0cbe\u0c95\u0cbf \u0c85\u0c82\u0c97\u0cbf \u0cac\u0cb9\u0cb3 \u0cb9\u0cbf\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc7 \u0c87\u0ca6\u0cc6. \u0c85\u0cb5\u0cb0 \u0c85\u0ca8\u0cc7\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c96\u0cbe\u0c95\u0cbf \u0c85\u0c82\u0c97\u0cbf \u0cb9\u0cbe\u0c95\u0cbf\u0cb0\u0ccb\u0ca6\u0ca8\u0ccd\u0ca8\u0cc1 \u0ca8\u0cc0\u0cb5\u0cc2 \u0ca8\u0ccb\u0ca1\u0cbf\u0cb0\u0cac\u0cb9\u0cc1\u0ca6\u0cc1. \u0c96\u0cbe\u0c95\u0cbf \u0cac\u0c9f\u0ccd\u0c9f\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c95\u0cbe\u0cb0\u0ccd\u0cae\u0cbf\u0c95\u0cb0\u0ca8\u0ccd\u0ca8\u0cc1 \u0cb0\u0cc6\u0caa\u0ccd\u0cb0\u0cb8\u0cc6\u0c82\u0c9f\u0ccd\u200c \u0cae\u0cbe\u0ca1\u0cc1\u0cb5 \u0cb8\u0c82\u0c97\u0ca4\u0cbf. \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0\u0cc1 \u0cb0\u0cbe\u0c9c\u0c95\u0cbe\u0cb0\u0ca3\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0ccb \u0cb0\u0cc0\u0ca4\u0cbf \u0c85\u0ca6\u0cc1. \u0ca8\u0cae\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0cb0\u0cc1 \u0cac\u0cc7\u0c95\u0cc7 \u0cb9\u0cca\u0cb0\u0ca4\u0cc1, \u0ca8\u0cbe\u0caf\u0c95\u0cb0\u0cb2\u0ccd\u0cb2. \u0caa\u0ccd\u0cb0\u0cb8\u0ccd\u200c\u0cae\u0cc0\u0c9f\u0ccd\u200c \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc2 \u0c86 \u0c96\u0cbe\u0c95\u0cbf \u0c85\u0c82\u0c97\u0cbf\u0c97\u0cc6 \u0c97\u0ccc\u0cb0\u0cb5 \u0cb8\u0ccd\u0ca5\u0cbe\u0ca8 \u0ca8\u0cc0\u0ca1\u0cbf \u0cae\u0ca8\u0cc6\u0caf\u0cb2\u0ccd\u0cb2\u0cbf\u0caf\u0cc7 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.", "\u0c89\u0caa\u0cc7\u0c82\u0ca6\u0ccd\u0cb0\u0cb0\u0c82\u0ca4\u0cc6 \u0ca8\u0cbf\u0cae\u0c97\u0cc6 \u0cb0\u0cbe\u0c9c\u0c95\u0cc0\u0caf\u0ca6 \u0c86\u0cb8\u0cc6 \u0c87\u0cb2\u0ccd\u0cb5\u0cbe?\u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0ca8\u0c97\u0cc6 \u0c85\u0c82\u0ca5 \u0caf\u0cbe\u0cb5\u0cc1\u0ca6\u0cc7 \u0c86\u0cb8\u0cc6 \u0c87\u0cb2\u0ccd\u0cb2. \u0c85\u0c82\u0ca5 \u0caf\u0ccb\u0c9a\u0ca8\u0cc6\u0caf\u0cc2 \u0ca8\u0ca8\u0ccd\u0ca8\u0cb2\u0ccd\u0cb2\u0cbf\u0cb2\u0ccd\u0cb2. \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0 \u0caa\u0ccd\u0cb0\u0c9c\u0cbe\u0c95\u0cc0\u0caf\u0c95\u0ccd\u0c95\u0cc6 \u0cb8\u0caa\u0ccb\u0cb0\u0ccd\u0c9f\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c85\u0ca6\u0cc7 \u0ca8\u0ca8\u0ccd\u0ca8 \u0c86\u0ca6\u0ccd\u0caf\u0ca4\u0cc6. \u0c87\u0ca8\u0ccd\u200c\u0cab\u0ccd\u0caf\u0cbe\u0c95\u0ccd\u0c9f\u0ccd, \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c9f\u0cc8\u0c82 \u0c95\u0cc2\u0ca1 \u0c87\u0cb2\u0ccd\u0cb2. \u0cae\u0c95\u0ccd\u0c95\u0cb3 \u0c95\u0ca1\u0cc6 \u0c97\u0cae\u0ca8 \u0c95\u0cc6\u0cc2\u0ca1\u0cac\u0cc7\u0c95\u0cc1. \u0c92\u0c82\u0ca6\u0cc6\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb6\u0cc2\u0c9f\u0cbf\u0c82\u0c97\u0ccd\u200c \u0cac\u0cc7\u0cb0\u0cc6 \u0ca8\u0ca1\u0cc0\u0ca4\u0cbf\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c89\u0caa\u0cc7\u0c82\u0ca6\u0ccd\u0cb0 \u0cb9\u0cbe\u0c97\u0cc2 \u0c89\u0caa\u0ccd\u0caa\u0cbf \u0cab\u0ccc\u0c82\u0ca1\u0cc7\u0cb6\u0ca8\u0ccd\u200c\u0c97\u0cb3 \u0c95\u0cc6\u0cb2\u0cb8\u0c97\u0cb3\u0cc1, \u0c95\u0ca8\u0cb8\u0cc1\u0c97\u0cb3\u0cc1 \u0cac\u0cc6\u0c9f\u0ccd\u0c9f\u0ca6\u0cb7\u0ccd\u0c9f\u0cbf\u0cb5\u0cc6. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c92\u0c82\u0ca6\u0cb7\u0ccd\u0c9f\u0cc1 \u0c9c\u0ca8 \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cc1 \"\u0cab\u0cc8\u0cb0\u0ccd\u200c' \u0c85\u0c82\u0ca4 \u0c92\u0c82\u0ca6\u0cc1 \u0cb8\u0c82\u0cb8\u0ccd\u0ca5\u0cc6 \u0caa\u0ccd\u0cb0\u0cbe\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cc7\u0cb5\u0cc6.", "\u0cb9\u0ccb\u0c97\u0cb2\u0cbf... \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0c87\u0cb7\u0ccd\u0c9f\u0ca6 \u0cae\u0cb9\u0cbf\u0cb3\u0cbe \u0cb2\u0cc0\u0ca1\u0cb0\u0ccd\u200c \u0caf\u0cbe\u0cb0\u0cc1?\u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c85\u0c82\u0ca5 \u0caf\u0cbe\u0cb5\u0cc1\u0ca6\u0cc7 \u0cb9\u0cc6\u0cb8\u0cb0\u0cc1\u0c97\u0cb3\u0cc2 \u0c95\u0ca3\u0ccd\u0cae\u0cc1\u0c82\u0ca6\u0cc6 \u0cb8\u0cc1\u0cb3\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caf\u0cbe\u0c95\u0c82\u0ca6\u0ccd\u0cb0\u0cc6, \u0ca8\u0cbe\u0ca8\u0cc1 \u0caf\u0cbe\u0cb0 \u0cab\u0ccd\u0caf\u0cbe\u0ca8\u0ccd\u200c \u0c95\u0cc2\u0ca1 \u0c85\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0c82\u0c97\u0cc6 \u0cae\u0ca6\u0cb0\u0ccd\u200c \u0ca5\u0cc6\u0cb0\u0cc7\u0cb8\u0cbe \u0c85\u0c82\u0ca6\u0ccd\u0cb0\u0cc6 \u0ca4\u0cc1\u0c82\u0cac\u0cbe \u0c97\u0ccc\u0cb0\u0cb5, \u0caa\u0ccd\u0cb0\u0cc0\u0ca4\u0cbf. \u0c95\u0ccb\u0cb2\u0ccd\u0c95\u0ca4\u0ccd\u0ca4\u0cbe\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1, \u0ca8\u0cae\u0ccd\u0cae \u0ca4\u0cbe\u0caf\u0cbf\u0c97\u0cc6 \u0c9f\u0cc0\u0c9a\u0cb0\u0ccd\u200c \u0c86\u0c97\u0cbf\u0ca6\u0ccd\u0cb0\u0cc1. \u0c85\u0cb5\u0cb0\u0cb7\u0ccd\u0c9f\u0cc1 \u0ca8\u0cbf\u0cb8\u0ccd\u0cb5\u0cbe\u0cb0\u0ccd\u0ca5\u0cb5\u0cbe\u0c97\u0cbf \u0c9c\u0ca8\u0cb0 \u0cb8\u0cc7\u0cb5\u0cc6 \u0cae\u0cbe\u0ca1\u0ccb\u0c95\u0cc6 \u0cac\u0cc7\u0cb0\u0cc6 \u0caf\u0cbe\u0cb0\u0cbf\u0c82\u0ca6\u0cb2\u0cc2 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2 \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6. \u0c9c\u0cbe\u0ca4\u0cbf- \u0ca7\u0cb0\u0ccd\u0cae\u0c97\u0cb3\u0ca8\u0ccd\u0ca8\u0cc1 \u0cae\u0cc0\u0cb0\u0cbf, \u0caa\u0ccd\u0cb0\u0cc0\u0ca4\u0cbf\u0caf\u0cca\u0c82\u0ca6\u0cc7 \u0c8e\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0ca6\u0cc6\u0cc2\u0ca1\u0ccd\u0ca1 \u0ca7\u0cb0\u0ccd\u0cae \u0c85\u0c82\u0ca4 \u0c95\u0cb2\u0cbf\u0cb8\u0cbf\u0ca6\u0cb5\u0cb0\u0cc1 \u0c85\u0cb5\u0cb0\u0cc1. \u0c85\u0c82\u0ca5\u0cb5\u0cb0\u0cc1 \u0c88\u0c97 \u0caf\u0cbe\u0cb0\u0cbf\u0ca6\u0ccd\u0ca6\u0cbe\u0cb0\u0cc6 \u0cb9\u0cc7\u0cb3\u0cbf? \u0cb5\u0cbf\u0cb5\u0cc7\u0c95\u0cbe\u0ca8\u0c82\u0ca6 \u0c85\u0cb5\u0cb0\u0cc2 \u0ca8\u0ca8\u0c97\u0cc6 \u0c87\u0cb7\u0ccd\u0c9f. \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cbf\u0c82\u0ca4 \u0c85\u0ca7\u0ccd\u0caf\u0cbe\u0ca4\u0ccd\u0cae, \u0cab\u0cbf\u0cb2\u0cbe\u0cb8\u0cab\u0cbf \u0c95\u0ca1\u0cc6 \u0ca8\u0ca8\u0c97\u0cc6 \u0c92\u0cb2\u0cb5\u0cc1 \u0c9c\u0cbe\u0cb8\u0ccd\u0ca4\u0cbf.", "\u0c95\u0ccb\u0cb2\u0ccd\u0c95\u0ca4\u0ccd\u0ca4\u0cbe\u0ca6 \u0ca4\u0cb5\u0cb0\u0cc1 \u0cae\u0ca8\u0cc6\u0c97\u0cc6 \u0c86\u0c97\u0cbe\u0c97\u0ccd\u0c97\u0cc6 \u0cb9\u0ccb\u0c97\u0ccd\u0ca4\u0cbf\u0cb0\u0ccd\u0ca4\u0cc0\u0cb0\u0cbe? \u0c95\u0ccb\u0cb2\u0ccd\u0c95\u0ca4\u0ccd\u0ca4\u0cbe\u0c97\u0cc2, \u0cac\u0cc6\u0c82\u0c97\u0ccd\u0cb3\u0cc2\u0cb0\u0cbf\u0c97\u0cc2 \u0ca8\u0cc0\u0cb5\u0cc1 \u0c95\u0c82\u0ca1\u0c82\u0ca4\u0cc6 \u0c87\u0cb0\u0ccb \u0cb5\u0ccd\u0caf\u0ca4\u0ccd\u0caf\u0cbe\u0cb8\u0ca6 \u0c97\u0cc6\u0cb0\u0cc6?\u0c85\u0caf\u0ccd\u0caf\u0ccb \u0ca8\u0cbf\u0cae\u0ccaY\u0ca4\u0ccd\u0ca4\u0cbe? \u0ca4\u0cb5\u0cb0\u0cbf\u0c97\u0cc6 \u0cb9\u0ccb\u0c97\u0cbf \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3\u0cc7 \u0c86\u0ca6\u0cb5\u0cc7\u0ca8\u0ccb. \u0cae\u0c95\u0ccd\u0c95\u0cb3 \u0cb8\u0ccd\u0c95\u0cc2\u0cb2\u0ccd\u200c, \u0cb6\u0cc2\u0c9f\u0cbf\u0c82\u0c97\u0ccd\u200c \u0c85\u0c82\u0ca4 \u0cb9\u0ccb\u0c97\u0ccb\u0ca6\u0cbf\u0c95\u0ccd\u0c95\u0cc6 \u0c86\u0c97\u0cb2\u0cc7 \u0c87\u0cb2\u0ccd\u0cb2. \u0c85\u0c95\u0ccd\u0c9f\u0ccb\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0c95\u0ccb\u0cb2\u0ccd\u0c95\u0ca4\u0ccd\u0ca4\u0cbe \u0cb9\u0ccb\u0c97\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf. \u0c95\u0ccb\u0cb2\u0ccd\u0c95\u0ca4\u0ccd\u0ca4\u0cbe- \u0cac\u0cc6\u0c82\u0c97\u0ccd\u0cb3\u0cc2\u0cb0\u0cbf\u0ca8 \u0cae\u0ca7\u0ccd\u0caf\u0cc6 \u0ca4\u0cc1\u0c82\u0cac\u0cbe \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c87\u0ca6\u0cc6. 14-15 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0cac\u0cc6\u0c82\u0c97\u0cb3\u0cc2\u0cb0\u0cc7 \u0ca8\u0ca8\u0ccd\u0ca8 \u0cae\u0ca8\u0cc6. \u0c87\u0cb2\u0ccd\u0cb2\u0cbf\u0ca8 \u0cb8\u0cc6\u0cb3\u0cc6\u0ca4\u0cbe\u0ca8\u0cc7 \u0cac\u0cc7\u0cb0\u0cc6, \u0ca4\u0cb5\u0cb0\u0cbf\u0ca8 \u0cb8\u0cc6\u0cb3\u0cc6\u0ca4\u0cbe\u0ca8\u0cc7 \u0cac\u0cc7\u0cb0\u0cc6. \u0c8a\u0c9f- \u0ca4\u0cbf\u0c82\u0ca1\u0cbf, \u0cb9\u0cac\u0ccd\u0cac\u0c97\u0cb3\u0cc1, \u0cb2\u0cc8\u0cab\u0ccd\u200c\u0cb8\u0ccd\u0c9f\u0cc6\u00e7\u0cb2\u0ccd\u200c \u0c8e\u0cb2\u0ccd\u0cb2\u0cbe \u0cac\u0cc7\u0cb0\u0cc6 \u0cac\u0cc7\u0cb0\u0cc6. \u0c86\u0ca6\u0cb0\u0cc6, \u0c8e\u0cb0\u0ca1\u0cc2 \u0c95\u0ca1\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c92\u0c82\u0ca6\u0cc7 \u0cb0\u0cc0\u0ca4\u0cbf \u0c87\u0ca6\u0cc6.\u00a0", "\u0cae\u0ca8\u0cc6\u0caf\u0cb2\u0ccd\u0cb2\u0cbf \u0caf\u0cbe\u0cb5 \u0cb8\u0c82\u0caa\u0ccd\u0cb0\u0ca6\u0cbe\u0caf\u0ca6 \u0caa\u0ccd\u0cb0\u0c95\u0cbe\u0cb0 \u0cb9\u0cac\u0ccd\u0cac\u0c97\u0cb3\u0ca8\u0ccd\u0ca8\u0cc1 \u0c86\u0c9a\u0cb0\u0cbf\u0cb8\u0ccd\u0ca4\u0cc0\u0cb0\u0cbf?\u0c87\u0cb2\u0ccd\u0cb2\u0cbf \u0ca8\u0cbe\u0cb5\u0cc1 \u0c97\u0ca3\u0cc7\u0cb6 \u0c9a\u0ca4\u0cc1\u0cb0\u0ccd\u0ca5\u0cbf, \u0caf\u0cc1\u0c97\u0cbe\u0ca6\u0cbf, \u0ca8\u0cb5\u0cb0\u0cbe\u0ca4\u0ccd\u0cb0\u0cbf, \u0cb5\u0cb0\u0cae\u0cb9\u0cbe\u0cb2\u0c95\u0ccd\u0cb7\u0ccd\u0cae\u0cbf\u0cb9\u0cac\u0ccd\u0cac\u0c97\u0cb3\u0ca8\u0ccd\u0ca8\u0cc1 \u0c86\u0c9a\u0cb0\u0cbf\u0cb8\u0ccd\u0ca4\u0cc0\u0cb5\u0cbf. \u0c85\u0ca6\u0cc7 \u0cac\u0c82\u0c97\u0cbe\u0cb3\u0ca6\u0cb2\u0ccd\u0cb2\u0cbf \u0ca6\u0cc1\u0cb0\u0ccd\u0c97\u0cbe\u0caa\u0cc2\u0c9c\u0cc6, \u0c95\u0cbe\u0cb3\u0cbf \u0caa\u0cc2\u0c9c\u0cc6 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c8e\u0cb0\u0ca1\u0cc2 \u0cb8\u0c82\u0caa\u0ccd\u0cb0\u0ca6\u0cbe\u0caf\u0c97\u0cb3\u0ca8\u0ccd\u0ca8\u0cc1 \u0c86\u0c9a\u0cb0\u0cbf\u0cb8\u0ccd\u0ca4\u0cc0\u0ca8\u0cbf.", "\u0c89\u0caa\u0cc7\u0c82\u0ca6\u0ccd\u0cb0 \u0c9c\u0ca4\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c9f\u0ccd\u0cb0\u0cbf\u0caa\u0ccd\u200c \u0cb9\u0ccb\u0c97\u0cbf\u0ca6\u0ccd\u0ca6\u0cc0\u0cb0\u0cbf. \u0caf\u0cbe\u0cb5 \u0caa\u0ccd\u0cb0\u0ca6\u0cc7\u0cb6 \u0ca8\u0cbf\u0cae\u0c97\u0cc6 \u0c88\u0c97\u0cb2\u0cc2 \u0c95\u0cbe\u0ca1\u0cc1\u0ca4\u0ccd\u0ca4\u0cc6?\u0cae\u0cca\u0ca6\u0cb2\u0cc6\u0cb2\u0ccd\u0cb2\u0cbe \u0c9f\u0ccd\u0cb0\u0cbf\u0caa\u0ccd\u200c \u0cb9\u0ccb\u0c97\u0ccd\u0ca4\u0cbf\u0ca6\u0ccd\u0cb5\u0cbf. \u0c88\u0c97 \u0c85\u0ca6\u0c95\u0ccd\u0c95\u0cc2 \u0c9f\u0cc8\u0c82 \u0cb8\u0cbf\u0c97\u0ccd\u0ca4\u0cbe \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0c85\u0cae\u0cc6\u0cb0\u0cbf\u0c95, \u0caf\u0cc1\u0cb0\u0ccb\u0caa\u0ccd\u200c\u0ca8 \u0c95\u0cc6\u0cb2\u0cb5\u0cc1 \u0cb8\u0ccd\u0ca5\u0cb3\u0c97\u0cb3\u0cc1 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c89\u0caa\u0cc7\u0c82\u0ca6\u0ccd\u0cb0 \u0c9c\u0cc6\u0cc2\u0ca4\u0cc6 \u0cb9\u0cca\u0cb0\u0ca8\u0cbe\u0ca1\u0cc1, \u0c95\u0cb3\u0cb8, \u0c95\u0cc1\u0ca6\u0cc1\u0cb0\u0cc6\u0cae\u0cc1\u0c96 \u0cb8\u0cc1\u0ca4\u0ccd\u0ca4\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0cc1 \u0c86\u0c97\u0cbe\u0c97\u0ccd\u0c97\u0cc6 \u0c95\u0ca5\u0cc6 \u0cac\u0cb0\u0cc6\u0caf\u0ccb\u0c95\u0cc6 \u0c85\u0c82\u0ca4 \u0c86 \u0c9c\u0cbe\u0c97\u0c97\u0cb3\u0cbf\u0c97\u0cc6 \u0cb9\u0ccb\u0c97\u0ccd\u0ca4\u0cbe\u0cb0\u0cc6. \u0caa\u0ccd\u0cb0\u0cb6\u0cbe\u0c82\u0ca4 \u0cb5\u0cbe\u0ca4\u0cbe\u0cb5\u0cb0\u0ca3 \u0c87\u0cb0\u0ccb\u0ca6\u0ccd\u0cb0\u0cbf\u0c82\u0ca6 \u0ca8\u0c82\u0c97\u0cc2 \u0c87\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0cc6.", "\u0c89\u0caa\u0cc7\u0c82\u0ca6\u0ccd\u0cb0 \u0c95\u0cb2\u0ccd\u0caa\u0ca8\u0cc6\u0caf \u0cad\u0cbe\u0cb0\u0ca4\u0cb5\u0cc7 \u0ca4\u0cc1\u0c82\u0cac\u0cbe \u0cb5\u0cbf\u0cad\u0cbf\u0ca8\u0ccd\u0ca8. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c85\u0cb5\u0cb0\u0cc1 \u0c92\u0c82\u0ca6\u0cc1 \u0ca6\u0cbf\u0ca8\u0ca6 \u0cae\u0c9f\u0ccd\u0c9f\u0cbf\u0c97\u0cc6 \u0cb8\u0cbf\u0c8e\u0c82 \u0c86\u0ca6\u0ccd\u0cb0\u0cc6, \u0cae\u0cca\u0ca6\u0cb2\u0cc1 \u0cae\u0cbe\u0ca1\u0cc1\u0cb5 \u0cae\u0cc2\u0cb0\u0cc1 \u0c95\u0cc6\u0cb2\u0cb8\u0c97\u0cb3\u0cc1 \u0caf\u0cbe\u0cb5\u0cc1\u0cb5\u0cc1?\u0cb9\u0ccd\u0cb9\u0cb9\u0ccd\u0cb9\u0cb9\u0ccd\u0cb9 \u0c92\u0c82\u0ca6\u0cc7 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0ca6\u0cc7\u0cb6 \u0cac\u0ca6\u0cb2\u0cbe\u0caf\u0cbf\u0cb8\u0ccb\u0c95\u0cc6 \u0cb9\u0cc7\u0c97\u0cc6 \u0cb8\u0cbe\u0ca7\u0ccd\u0caf? \u0c8e\u0cb2\u0ccd\u0cb2\u0ca6\u0c95\u0ccd\u0c95\u0cc2 \u0c9f\u0cc8\u0c82 \u0cb9\u0cbf\u0ca1\u0cbf\u0caf\u0cc1\u0ca4\u0ccd\u0ca4\u0cc6. \u0c89\u0caa\u0ccd\u0caa\u0cbf\u0c97\u0cc6 \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf\u0ca8\u0ccd\u0ca8 \u0cac\u0ca6\u0cb2\u0cbe\u0caf\u0cbf\u0cb8\u0ccb \u0cac\u0caf\u0c95\u0cc6 \u0c87\u0ca6\u0cc6. \u0cae\u0cca\u0ca6\u0cb2\u0cbf\u0c97\u0cc6 \u0cac\u0ca1\u0ca4\u0ca8 \u0ca8\u0cbf\u0cb5\u0cbe\u0cb0\u0ca3\u0cc6\u0caf\u0cbe\u0c97\u0cac\u0cc7\u0c95\u0cc1. \u0caf\u0cbe\u0cb0\u0cc2 \u0c8a\u0c9f \u0c87\u0cb2\u0ccd\u0cb2\u0ca6\u0cc7 \u0c87\u0cb0\u0cac\u0cbe\u0cb0\u0ca6\u0cc1. \u0c8e\u0cb0\u0ca1\u0ca8\u0cc6\u0caf\u0ca6\u0cc1, \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c89\u0c9a\u0cbf\u0ca4 \u0cb6\u0cbf\u0c95\u0ccd\u0cb7\u0ca3 \u0c95\u0cc6\u0cc2\u0ca1\u0cac\u0cc7\u0c95\u0cc1. \u0cae\u0cc2\u0cb0\u0ca8\u0cc6\u0caf\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0cb0\u0cb8\u0ccd\u0ca4\u0cc6, \u0c87\u0ca8\u0ccd\u200c\u0cab\u0ccd\u0cb0\u0cbe\u0cb8\u0ccd\u0c9f\u0ccd\u0cb0\u0c95\u0ccd\u0c9a\u0cb0\u0ccd\u200c \u0c87\u0cb0\u0cac\u0cc7\u0c95\u0cc1. \u0cae\u0ca4\u0ccd\u0ca4\u0cc6 \u00a0\u0c95\u0ccd\u0cb0\u0cc8\u0c82 \u0cb0\u0cc7\u0c9f\u0ccd\u200c \u0c95\u0ca1\u0cbf\u0cae\u0cc6\u0caf\u0cbe\u0c97\u0cac\u0cc7\u0c95\u0cc1 \u0c85\u0ca8\u0ccd\u0ca8\u0ccb \u0c95\u0ca8\u0cb8\u0cc1\u0c97\u0cb3\u0cc1 \u0c85\u0cb5\u0cb0\u0ca6\u0cc1.", "\u0c87\u0cb5\u0cc6\u0cb2\u0ccd\u0cb2 \u0c92\u0c82\u0ca6\u0cc7 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cbe?\u0c85\u0ca6\u0ca8\u0ccd\u0ca8\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cc1, \u0c92\u0c82\u0ca6\u0cc7 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0c86\u0c97\u0cb2\u0ccd\u0cb2. \u0c88 \u0cae\u0cc2\u0cb0\u0cc2 \u0cb8\u0c82\u0c97\u0ca4\u0cbf\u0c97\u0cb3\u0cc1 \u0ca8\u0cc6\u0cb0\u0cb5\u0cc7\u0cb0\u0ccb\u0cb5\u0c82\u0ca5 \u0c92\u0c82\u0ca6\u0cc1 \u0cac\u0cb2\u0cb5\u0cbe\u0ca6 \u0c95\u0cbe\u0ca8\u0cc2\u0ca8\u0cc1 \u0c9c\u0cbe\u0cb0\u0cbf \u0cae\u0cbe\u0ca1\u0cbf\u0ca6\u0ccd\u0cb0\u0cc6 \u0cb9\u0cc7\u0c97\u0cc6?", "\u0c93\u0c95\u0cc6... \u0cb0\u0cbe\u0c9c\u0c95\u0cc0\u0caf, \u0caa\u0ccd\u0cb0\u0c9c\u0cbe\u0c95\u0cc0\u0caf \u0cac\u0cbf\u0ca1\u0cbf. \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf... \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca8\u0cc0\u0cb5\u0cc1 \u0ca8\u0ccb\u0ca1\u0cbf \u0c87\u0cb7\u0ccd\u0c9f\u0caa\u0c9f\u0ccd\u0c9f \u0c9a\u0cbf\u0ca4\u0ccd\u0cb0?\u0ca4\u0c95\u0ccd\u0cb7\u0ca3\u0c95\u0ccd\u0c95\u0cc6 \u0ca8\u0cc6\u0ca8\u0caa\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0ccd\u0cb9\u0cbe, \"\u0cac\u0cbe\u0cb9\u0cc1\u0cac\u0cb2\u0cbf-2' \u0c87\u0cb7\u0ccd\u0c9f \u0c86\u0caf\u0ccd\u0ca4\u0cc1. \u0ca4\u0cc1\u0c82\u0cac\u0cbe \u0c97\u0ccd\u0cb0\u0ccd\u0caf\u0cbe\u0c82\u0ca1\u0ccd\u200c \u0c86\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \"\u0c95\u0cbf\u0cb0\u0cbf\u0c95\u0ccd\u200c \u0caa\u0cbe\u0cb0\u0ccd\u0c9f\u0cbf'\u0caf\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe \u0ca4\u0cc1\u0c82\u0cac\u0cbe \u0cab\u0ccd\u0cb0\u0cc6\u0cb6\u0ccd\u200c \u0c85\u0ca8\u0ccd\u0ca8\u0cbf\u0cb8\u0cbf\u0ca4\u0cc1.", "\u0caa\u0ccd\u0cb0\u0cbf\u0caf\u0cbe\u0c82\u0c95\u0cbe \u0c89\u0ca1\u0ccb\u0ca6\u0cc1 \u0cae\u0cc8\u0cb8\u0cc2\u0cb0\u0cc1 \u0cb8\u0cbf\u0cb2\u0ccd\u0c95\u0cbe, \u0cac\u0cc6\u0c82\u0c97\u0cbe\u0cb2\u0cbf \u0cb8\u0ccd\u0caf\u0cbe\u0cb0\u0cbf\u0ca8\u0cbe?\u00a0\u0ca8\u0cbe\u0ca8\u0cc1 \u0cac\u0cc6\u0c82\u0c97\u0cbe\u0cb2\u0cbf \u0c95\u0cbe\u0c9f\u0ca8\u0ccd\u200c \u0cb8\u0cc0\u0cb0\u0cc6\u0c97\u0cb3\u0ca8\u0ccd\u0ca8\u0cc7 \u0c9c\u0cbe\u0cb8\u0ccd\u0ca4\u0cbf \u0c89\u0ca1\u0ccb\u0ca6\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cb8\u0cc6\u0c96\u0cc6 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0cb0\u0cc7\u0cb7\u0ccd\u0cae\u0cc6 \u0cb8\u0cc0\u0cb0\u0cc6\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2 \u0ca7\u0cb0\u0cbf\u0cb8\u0ccb\u0c95\u0cc6 \u0cb9\u0cbf\u0c82\u0cb8\u0cc6 \u0c86\u0c97\u0cc1\u0ca4\u0ccd\u0ca4\u0cc6.", "\"\u0cae\u0cae\u0ccd\u0cae\u0cbf' \u0c8e\u0c82\u0cac \u0cb9\u0cbe\u0cb0\u0cb0\u0ccd\u200c \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6 \u0ca8\u0cbf\u0cae\u0c97\u0cc6, \u0ca8\u0cbf\u0c9c \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cad\u0cc2\u0ca4- \u0caa\u0ccd\u0cb0\u0cc7\u0ca4 \u0c8f\u0ca8\u0cbe\u0ca6\u0ccd\u0cb0\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c85\u0ca6\u0cb0 \u0c85\u0ca8\u0cc1\u0cad\u0cb5\u0cb5\u0cbe\u0c97\u0cbf\u0ca6\u0cc1...?\u0ca8\u0cbe\u0ca8\u0cc1 \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2 \u0ca8\u0c82\u0cac\u0cc1\u0ca4\u0ccd\u0ca4\u0cc7\u0ca8\u0cc6. \u0ca6\u0cc7\u0cb5\u0cb0 \u0ca6\u0caf\u0cc6\u0caf\u0cbf\u0c82\u0ca6 \u0c85\u0c82\u0ca5 \u0c85\u0ca8\u0cc1\u0cad\u0cb5 \u0c86\u0c97\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c8e\u0ca8\u0cb0\u0ccd\u0c9c\u0cbf \u0c87\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0ccd\u0cb3\u0ccb\u0c95\u0cbe\u0c97\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf\u0ca6\u0cc1 \u0c87\u0ca6\u0ccd\u0ca6\u0cb9\u0cbe\u0c97\u0cc6, \u0c95\u0cc6\u0c9f\u0ccd\u0c9f \u0cb6\u0c95\u0ccd\u0ca4\u0cbf\u0c97\u0cb3\u0cc2 \u0c87\u0cb0\u0cc1\u0ca4\u0ccd\u0ca4\u0cb5\u0cc6, \u0c85\u0cb2\u0ccd\u0cb5\u0cbe?", "\u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0c86\u0ccd\u0caf\u0c95\u0ccd\u0c9f\u0cb0\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb0\u0cbe? \u0caa\u0cca\u0cb2\u0cbf\u0c9f\u0cbf\u0cb7\u0cbf\u0caf\u0ca8\u0ccd\u0ca8\u0cbe?\u00a0\u0c96\u0c82\u0ca1\u0cbf\u0ca4\u0cbe \u0ca8\u0cbe\u0cb5\u0cc1 \u0c85\u0cb5\u0cb0\u0cbf\u0c97\u0cc6 \u0c87\u0ca6\u0cc7 \u0c86\u0c97\u0cbf, \u0cb9\u0cc0\u0c97\u0cc7 \u0cae\u0cbe\u0ca1\u0cbf \u0c85\u0c82\u0ca4\u0cc6\u0cb2\u0ccd\u0cb2 \u0cb9\u0cc7\u0cb3\u0cb2\u0ccd\u0cb2. \u0cae\u0c95\u0ccd\u0c95\u0cb3\u0cc1 \u0cae\u0cbe\u0ca8\u0cb5\u0cc0\u0caf\u0ca4\u0cc6, \u0c92\u0cb3\u0ccd\u0cb3\u0cc6\u0caf \u0cb8\u0c82\u0cb8\u0ccd\u0c95\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0cac\u0cc7\u0c95\u0cc1. \u0cae\u0cca\u0ca6\u0cb2\u0cc1 \u0c92\u0cb3\u0ccd\u0cb3\u0cc6\u0caf \u0cae\u0ca8\u0cc1\u0cb7\u0ccd\u0caf\u0cb0\u0cbe\u0ca6\u0ccd\u0cb0\u0cc6 \u0c86\u0cae\u0cc7\u0cb2\u0cc6 \u0c8f\u0ca8\u0cc1 \u0cac\u0cc7\u0c95\u0cbe\u0ca6\u0ccd\u0cb0\u0cc2 \u0c86\u0c97\u0cac\u0cb9\u0cc1\u0ca6\u0cc1.", "\u0ca4\u0cc1\u0c82\u0cac\u0cbe \u0ca1\u0caf\u0c9f\u0ccd\u200c \u0cae\u0cbe\u0ca1\u0ccd\u0ca4\u0cc0\u0cb0\u0cbe? \u0c8f\u0ca8\u0cbf\u0cb7\u0ccd\u0c9f \u0ca4\u0cbf\u0ca8\u0ccd\u0ca8\u0ccb\u0ca6\u0c95\u0ccd\u0c95\u0cc6? \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0ccd\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cbe\u0ca8\u0ccd\u0ca8 \u0c87\u0cb7\u0ccd\u0c9f \u0c85\u0c82\u0ca4\u0cc6..? \u00a0\u0c87\u0cb2\u0ccd\u0cb2\u0caa\u0ccd\u0caa\u0cbe, \u0ca1\u0caf\u0c9f\u0ccd\u200c \u0c8e\u0cb2\u0ccd\u0cb2 \u0cae\u0cbe\u0ca1\u0ccb \"\u0c92\u0cb3\u0ccd\u0cb3\u0cc7 \u0c97\u0cc1\u0ca3' \u0ca8\u0c82\u0c97\u0cbf\u0cb2\u0ccd\u0cb2. \u0ca8\u0c82\u0c97\u0cc6 \u0cb8\u0ccd\u0cb5\u0cc0\u0c9f\u0ccd\u0cb8\u0ccd\u200c \u0c85\u0c82\u0ca6\u0ccd\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cac\u0cbe\u0ca6\u0cb7\u0cbe, \u0cac\u0cc6\u0c82\u0c97\u0cbe\u0cb2\u0cbf \u0cb8\u0ccd\u0cb5\u0cc0\u0c9f\u0ccd\u0cb8\u0ccd\u200c \u0c87\u0cb7\u0ccd\u0c9f. \u0cb9\u0ccc\u0ca6\u0cc1, \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cbe\u0ca8\u0ccd\u0ca8 \u0c87\u0cb7\u0ccd\u0c9f. \u0cb0\u0cc8\u0cb8\u0ccd\u200c \u0c90\u0c9f\u0c82 \u0c8f\u0ca8\u0cbf\u0ca6\u0ccd\u0cb0\u0cc2 \u0c87\u0cb7\u0ccd\u0c9f\u0caa\u0ca1\u0ccd\u0ca4\u0cbe\u0cb0\u0cc6.\u00a0", "\u0c97\u0ca3\u0cc7\u0cb6 (\u0ca6\u0cc7\u0cb5\u0cb0\u0cc1) \u0cac\u0cb0\u0ccd\u0ca4\u0cc0\u0ca6\u0ccd\u0ca6\u0cbe\u0ca8\u0cb2\u0ccd\u0cb2\u0cbe... \u0c9a\u0ccc\u0ca4\u0cbf \u0cb9\u0cac\u0ccd\u0cac\u0c95\u0ccd\u0c95\u0cc6 \u0c8f\u0ca8\u0cc7\u0ca8\u0ccd\u200c \u0c85\u0ca1\u0cc1\u0c97\u0cc6 \u0caa\u0ccd\u0cb2\u0cbe\u0ca8\u0ccd\u200c \u0cae\u0cbe\u0ca1\u0ccd\u0c95\u0cca\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf?\u0c85\u0caf\u0ccd\u0caf\u0ccb \u0c8f\u0ca8\u0cc7\u0ca8\u0cc2 \u0caa\u0ccd\u0cb2\u0cbe\u0ca8\u0ccd\u200c \u0cae\u0cbe\u0ca1\u0cbf\u0cb2\u0ccd\u0cb2 \u0c95\u0ca3\u0ccd\u0cb0\u0cc0. \u0c89\u0caa\u0cc7\u0c82\u0ca6\u0ccd\u0cb0 \u0c85\u0cb5\u0cb0\u0cc1 \u0caa\u0ccd\u0cb0\u0c9c\u0cbe\u0c95\u0cc0\u0caf \u0c95\u0cc6\u0cb2\u0cb8\u0ca6\u0cb2\u0ccd\u0cb2\u0cbf \u0cac\u0ccd\u0caf\u0cc1\u0cb8\u0cbf. \u0cae\u0ca8\u0cc6\u0c97\u0cc6 \u0cac\u0cb0\u0cc1\u0cb5 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0cb8\u0c82\u0c96\u0ccd\u0caf\u0cc6 \u0c8e\u0cb7\u0ccd\u0c9f\u0cbf\u0ca6\u0cc6 \u0c85\u0c82\u0ca6\u0ccd\u0cb0\u0cc6, \u0cae\u0ca8\u0cc6 \u0c92\u0c82\u0ca5\u0cb0\u0cbe \u0cae\u0cc0\u0c9f\u0cbf\u0c82\u0c97\u0ccd\u200c \u0caa\u0cbe\u0caf\u0cbf\u0c82\u0c9f\u0ccd\u200c \u0c86\u0c97\u0cbf\u00ba\u0c9f\u0ccd\u0c9f\u0cbf\u0ca6\u0cc6. \u0caa\u0ccd\u0cb0\u0c9c\u0cbe\u0c95\u0cc0\u0caf\u0cb5\u0ca8\u0ccd\u0ca8\u0cc1 \u0cac\u0cc6\u0c82\u0cac\u0cb2\u0cbf\u0cb8\u0cbf \u0ca4\u0cc1\u0c82\u0cac\u0cbe \u0c9c\u0ca8 \u0cae\u0ca8\u0cc6\u0c97\u0cc6 \u0cac\u0cb0\u0cbf\u00a4\u0ca6\u0ccd\u0ca6\u0cbe\u0cb0\u0cc6. \u0cb9\u0cca\u0cb8 \u0cb9\u0cca\u0cb8 \u0c90\u0ca1\u0cbf\u0caf\u0cbe\u0ca6 \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cbf\u0cb8\u0ccd\u0ca4\u0cbe\u0cb0\u0cc6. \u0c9c\u0ca8\u0cb0 \u0cb8\u0cb9\u0c95\u0cbe\u0cb0 \u0ca8\u0ccb\u0ca1\u0cbf \u0c96\u0cc1\u0cb7\u0cbf \u0c86\u0c97\u0ccd\u0ca4\u0cbf\u0ca6\u0cc6. \u0c87\u0ca6\u0cc7 \u0c92\u0c82\u0ca5\u0cb0 \u0cb9\u0cac\u0ccd\u0cac\u0ca6 \u0cb0\u0cc0\u0ca4\u0cbf. \u0c97\u0ca3\u0cc7\u0cb6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c92\u0cb3\u0ccd\u0cb3\u0cc7\u0ca6\u0cc1 \u0cae\u0cbe\u0ca1\u0ccd\u0cb2\u0cbf. \u0caa\u0ccd\u0cb0\u0c9c\u0cbe\u0c95\u0cc0\u0caf\u0ca6 \u0c86\u0cb6\u0caf \u0ca8\u0cc6\u0cb0\u0cb5\u0cc7\u0cb0\u0cb2\u0cbf \u0c85\u0c82\u0ca4 \u0caa\u0ccd\u0cb0\u0cbe\u0cb0\u0ccd\u0ca5\u0ca8\u0cc6 \u0cae\u0cbe\u0ca1\u0ccd\u0ca4\u0cbf\u0ca6\u0ccd\u0ca6\u0cc0\u0ca8\u0cbf. \u0cb9\u0cac\u0ccd\u0cac\u0ca6 \u0ca4\u0caf\u0cbe\u0cb0\u0cbf \u0c8e\u0cb2\u0ccd\u0cb2 \u0c86\u0c97\u0cbf\u0cb2\u0ccd\u0cb2.", "\u0c88 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3\u0cbf\u0c82\u0ca6 \u0ca8\u0cc0\u0cb5\u0cc1 \u0c8f\u0ca8\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0cb2\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc0\u0cb0\u0cbf?1. \u0cb8\u0cc1\u0ca6\u0cc0\u0caa\u0ccd\u200c: \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0c9f\u0ccd\u0caf\u0cbe\u0cb2\u0cc6\u0c82\u0c9f\u0cc6\u0ca1\u0ccd\u200c \u0ca8\u0c9f. \u0c85\u0cb5\u0cb0\u0cbf\u0c82\u0ca6 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0cb8\u0ccd\u0c95\u0cbf\u0cb2\u0ccd\u200c \u0c95\u0cb2\u0cc0\u0ca4\u0cc0\u0ca8\u0cbf.", "2. \u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf: \u0ca1\u0ccd\u0cb0\u0cc6\u0cb8\u0cbf\u0c82\u0c97\u0ccd\u200c \u0cb8\u0cc6\u0ca8\u0ccd\u0cb8\u0ccd\u200c. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca1\u0ccd\u0cb0\u0cc6\u0cb8\u0ccd\u200c \u0cae\u0cbe\u0ca1\u0ccd\u0c95\u0cca\u00e0\u0ca4\u0cbe\u0cb0\u0cc6.\u00a0", "3. \u0c89\u0caa\u0cc7\u0c82\u0ca6\u0ccd\u0cb0: \u0cb8\u0cbf\u0c82\u0caa\u0ccd\u0cb2\u0cbf\u0cb8\u0cbf\u0c9f\u0cbf. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0cb8\u0cb0\u0cb3 \u0cb5\u0ccd\u0caf\u0c95\u0ccd\u0ca4\u0cbf.\u00a0", "4. \u0cb6\u0cbf\u0cb5\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c: \u0cb6\u0cbf\u0cb5\u0ca3\u0ccd\u0ca3\u0ca8 \u0c8e\u0ca8\u0cb0\u0ccd\u0c9c\u0cbf\u0ca8 \u0caf\u0cbe\u0cb0\u0cbf\u0c97\u0cc2 \u0cac\u0cc0\u0c9f\u0ccd\u200c \u0cae\u0cbe\u0ca1\u0ccb\u0c95\u0cc6 \u0c86\u0c97\u0cb2\u0ccd\u0cb2. \u0c85\u0cb5\u0cb0\u0cb7\u0ccd\u0c9f\u0cc1 \u0c8e\u0ca8\u0cb0\u0ccd\u0c9c\u0cbf\u0c9f\u0cbf\u0c95\u0ccd\u200c \u0c86\u0c97\u0cbf\u0cb0\u0ccb\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0cac\u0cc7\u0c95\u0cc1.", "5. \u0cb0\u0cae\u0ccd\u0caf\u0cbe: \u0cb8\u0ccc\u0c82\u0ca6\u0cb0\u0ccd\u0caf\u00a0", "6. \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c: \u0cb0\u0cbe\u0ca7\u0cbf\u0c95\u0cbe \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0cae\u0cbe\u0ca4\u0cbf\u0ca8 \u0cb6\u0cc8\u0cb2\u0cbf \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0cc6. \u0c85\u0ca6\u0ca8\u0ccd\u0ca8\u0cc1 \u0c95\u0cb2\u0cc0\u0cac\u0cc7\u0c95\u0cc1.", "\u0caa\u0ccd\u0cb0\u0cbf\u0caf\u0cbe\u0c82\u0c95\u0cbe \u0c8e\u0ca8\u0ccd\u200c. \u00a0"], "title": "\u0c89\u0caa\u0ccd\u0caa\u0cbf \u0cb9\u0ccb\u0cae\u0ccd\u200c \u0cae\u0cbf\u0ca8\u0cbf\u0cb8\u0ccd\u0c9f\u0cb0\u0ccd\u200c\u00a0\u0c9c\u0ca8 \u0cb8\u0cc7\u0cb5\u0cc6\u0caf\u0cc7 \u0ca8\u0cae\u0c97\u0cc6 \u0c9a\u0ccc\u0ca4\u0cbf!"},
{"url": "https://www.udayavani.com/kannada/news/interviews/236893/neha-shetty-bollywood-dream", "content": ["\u0cae\u0cbe\u0ca1\u0cc6\u0cb2\u0cbf\u0c82\u0c97\u0ccd\u200c \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cac\u0c82\u0ca6\u0cb5\u0cb0 \u0cae\u0cc1\u0c82\u0ca6\u0cbf\u0ca8 \u0c86\u0caf\u0ccd\u0c95\u0cc6 \u0caf\u0cbe\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97 \u0c8e\u0c82\u0ca6\u0cc1 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0cb9\u0cc7\u0cb3\u0cac\u0cb9\u0cc1\u0ca6\u0cc1. \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0c95\u0cc2\u0ca1\u0cbe \u0cae\u0cbe\u0ca1\u0cc6\u0cb2\u0ccd\u200c \u0c86\u0c97\u0cbf\u0ca6\u0ccd\u0ca6\u0cb5\u0cb0\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc6\u0c9a\u0ccd\u0c9a\u0cc1 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0c82\u0ca4\u0cb9 \u0c85\u0cb5\u0c95\u0cbe\u0cb6\u0ca6 \u0cae\u0cc2\u0cb2\u0c95 \u0c85\u0ca6\u0cc3\u0cb7\u0ccd\u0c9f \u0cae\u0cbe\u0ca1\u0cbf\u0ca6\u0cb5\u0cb0\u0cc1 \u0ca8\u0cc7\u0cb9\u0cbe \u0cb6\u0cc6\u0c9f\u0ccd\u0c9f\u0cbf. \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f \u0ca8\u0cc7\u0cb9\u0cbe \u0c95\u0cc2\u0ca1\u0cbe \u0cae\u0cbe\u0ca1\u0cc6\u0cb2\u0cbf\u0c82\u0c97\u0ccd\u200c \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0cac\u0c82\u0ca6\u0cb5\u0cb0\u0cc1. \u0cae\u0cc2\u0cb2\u0ca4\u0c83 \u0cae\u0c82\u0c97\u0cb3\u0cc2\u0cb0\u0cbf\u0ca8\u0cb5\u0cb0\u0cbe\u0ca6 \u0ca8\u0cc7\u0cb9\u0cbe \u0ca4\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c \u0cac\u0c97\u0ccd\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca8\u0cb8\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0ca8\u0ccd\u0ca8\u0ca1\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc7 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb2\u0ccd\u0cb2\u0cc2 \u0cae\u0cbf\u0c82\u0c9a\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0ca8\u0cc7\u0cb9\u0cbe \"\u0cb0\u0cc2\u0caa\u0ca4\u0cbe\u0cb0\u0cbe' \u0c9c\u0cc6\u0cc2\u0ca4\u0cc6 \u0ca4\u0cae\u0ccd\u0cae \u0c86\u0cb8\u0cc6, \u0c95\u0ca8\u0cb8\u0cc1, \u0cae\u0cc1\u0c82\u0ca6\u0cbf\u0ca8 \u0c86\u0caf\u0ccd\u0c95\u0cc6\u0c97\u0cb3 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.... \u00a0", "1. \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf \u0c87\u0cb7\u0ccd\u0c9f\u0cc1 \u0ca6\u0cbf\u0ca8\u0cb5\u0cbe\u0ca6\u0cb0\u0cc2 \u0ca8\u0cbf\u0cae\u0ccd\u0cae \u0c95\u0ca1\u0cc6\u0caf\u0cbf\u0c82\u0ca6 \u0cb9\u0cca\u0cb8 \u0cb8\u0cbf\u0ca8\u0cbf\u0cae\u0cbe\u0ca6 \u0cb8\u0cc1\u0ca6\u0ccd\u0ca6\u0cbf \u0cac\u0c82\u0ca6\u0cbf\u0cb2\u0ccd\u0cb2?\u00a0\"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc2 \u0cae\u0cc1\u0ca8\u0ccd\u0ca8\u0cb5\u0cc7 \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0cae\u0cc7\u0cb2\u0cc6 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cc6. \u0c85\u0ca6\u0cb0\u0c82\u0ca4\u0cc6 \u0c88\u0c97 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6\u0c97\u0cbe\u0c97\u0cbf \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0cb8\u0ca6\u0ccd\u0caf\u0ca6\u0cb2\u0ccd\u0cb2\u0cc7 \u0ca8\u0ca8\u0ccd\u0ca8 \u0c95\u0ca1\u0cc6\u0caf\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0cb8\u0cc1\u0ca6\u0ccd\u0ca6\u0cbf \u0cac\u0cb0\u0cc1\u0ca4\u0ccd\u0ca4\u0ca6\u0cc6?", "2. \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb0\u0cc2 \u0caf\u0cbe\u0c95\u0cc6 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbf\u0cb2\u0ccd\u0cb2?- \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca4\u0ccd\u0ca4\u0cc1. \u0c85\u0ca6\u0cc6\u0cc2\u0c82\u0ca6\u0cc1 \u0cac\u0cc6\u0c82\u0c9a\u0ccd\u200c \u0cae\u0cbe\u0cb0\u0ccd\u0c95\u0ccd\u200c. \u0c8e\u0cb0\u0ca1\u0ca8\u0cc7 \u0c9a\u0cbf\u0ca4\u0ccd\u0cb0\u0ca6 \u0caa\u0cbe\u0ca4\u0ccd\u0cb0 \u0c95\u0cc2\u0ca1\u0cbe \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0ca8\u0ca8\u0ccd\u0ca8\u0ca6\u0cc1. \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0ca8\u0c9f\u0cbf\u0caf\u0cbe\u0c97\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cbe\u0ca7\u0ccd\u0caf \u0c8e\u0c82\u0ca6\u0cc1 \u0ca8\u0c82\u0cac\u0cbf\u0cb0\u0cc1\u0cb5\u0cb5\u0cb3\u0cc1 \u0ca8\u0cbe\u0ca8\u0cc1. \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cac\u0c82\u0ca6 \u0c86\u0cab\u200c\u0cb0\u0ccd\u200c\u0c97\u0cb3\u0cc7\u0ca8\u0ccb \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb5\u0cc6. \u0c86\u0ca6\u0cb0\u0cc6 \u0ca8\u0cbe\u0ca8\u0cc1 \u0cac\u0caf\u0cb8\u0cbf\u0cb0\u0cc1\u0cb5\u0c82\u0ca4\u0cb9 \u0caa\u0cbe\u0ca4\u0ccd\u0cb0 \u0c85\u0ca6\u0cb0\u0cb2\u0ccd\u0cb2\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0cae\u0ca4\u0ccd\u0ca4\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "3. \u0cb9\u0cc6\u0c9a\u0ccd\u0c9a\u0cc1 \u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ca6\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6 \u0ca6\u0cc2\u0cb0\u0cb5\u0cbf\u0ca6\u0ccd\u0ca6\u0cb0\u0cc6 \"\u0c86 \u0ca8\u0c9f\u0cbf\u0c97\u0cc6 \u0c85\u0cb5\u0c95\u0cbe\u0cb6\u0cb5\u0cbf\u0cb2\u0ccd\u0cb2' \u0c8e\u0c82\u0cac \u0cae\u0cbe\u0ca4\u0cc1 \u0c95\u0cc2\u0ca1\u0cbe \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0ca6\u0cc6\u0caf\u0cb2\u0ccd\u0cb2?- \u0cb9\u0ccc\u0ca6\u0cc1, \u0c86 \u0ca4\u0cb0\u0cb9\u0ca6 \u0cae\u0cbe\u0ca4\u0cc1 \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc1 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caf\u0cbe\u0cb0\u0ccb \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c87\u0cb7\u0ccd\u0c9f\u0cb5\u0cbe\u0c97\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cbf\u0ca6\u0ccd\u0ca7\u0cb5\u0cbf\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe \u0cae\u0cc7\u0cb2\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6\u0caf\u0c82\u0ca4\u0cc2 \u0ca8\u0ca8\u0c97\u0cbf\u0cb2\u0ccd\u0cb2. \u0c95\u0cc6\u0cb2\u0cb5\u0cc7 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc2 \u0c86 \u0cb8\u0cbf\u0ca8\u0cbf\u0cae\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cac\u0cc7\u0c95\u0cc1, \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0c9c\u0ca8\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6\u0caf\u0cb7\u0ccd\u0c9f\u0cc7.\u00a0", "4. \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb8\u0cc0\u0cae\u0cbf\u0ca4 \u0c85\u0cb5\u0c95\u0cbe\u0cb6\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0cb9\u0cbe\u0c97\u0cbe\u0c97\u0cbf \u0cb9\u0cc6\u0c9a\u0ccd\u0c9a\u0cbf\u0ca8 \u0c86\u0caf\u0ccd\u0c95\u0cc6 \u0c95\u0cb7\u0ccd\u0c9f \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6\u0caf\u0cb2\u0ccd\u0cb2?- \u0c87\u0cb0\u0cac\u0cb9\u0cc1\u0ca6\u0cc1. \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0cb8\u0cbf\u0c97\u0cc1\u0cb5 \u0cb8\u0cc0\u0cae\u0cbf\u0ca4 \u0c85\u0cb5\u0c95\u0cbe\u0cb6\u0ca6\u0cb2\u0ccd\u0cb2\u0cc7 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cac\u0cc7\u0c95\u0cc1. \u0ca8\u0cbf\u0cae\u0ccd\u0cae \u0cae\u0cc7\u0cb2\u0cc6 \u0ca8\u0cbf\u0cae\u0c97\u0cc6 \u0ca8\u0c82\u0cac\u0cbf\u0c95\u0cc6 \u0c87\u0ca6\u0ccd\u0ca6\u0cb0\u0cc6, \u0c8e\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0ca8\u0cbf\u0cad\u0cbe\u0cb9\u0cbf\u0cb8\u0cac\u0cb2\u0cb2\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0ccd\u0ca6\u0cb0\u0cc6 \u0cb8\u0cc0\u0cae\u0cbf\u0ca4 \u0c85\u0cb5\u0c95\u0cbe\u0cb6\u0ca6\u0cb2\u0ccd\u0cb2\u0cc2 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cac\u0cb9\u0cc1\u0ca6\u0cc6\u0c82\u0cac \u0ca8\u0c82\u0cac\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1.\u00a0", "5. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1 \u0cae\u0ca4\u0ccd\u0ca4\u0cc1 \u0ca8\u0cbf\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c\u0c97\u0cc6 \u0c8e\u0cb7\u0ccd\u0c9f\u0cc1 \u0caa\u0ccd\u0cb2\u0cb8\u0ccd\u200c \u0c86\u0caf\u0cbf\u0ca4\u0cc1?\u2002\u2002\u2002- \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0c85\u0ca8\u0cc1\u0cad\u0cb5. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0cb8\u0cbe\u0c95\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cca\u0cb3\u0ccd\u0cb3\u0cc6 \u0c85\u0ca8\u0cc1\u0cad\u0cb5 \u0c86\u0caf\u0cbf\u0ca4\u0cc1. \u0cac\u0cc1\u0cb2\u0cc6\u0c9f\u0ccd\u200c \u0c93\u0ca1\u0cbf\u0cb8\u0ccb\u0ca6\u0cc1, \u0c92\u0c82\u0c9f\u0cc6 \u0cb8\u0cb5\u0cbe\u0cb0\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cca\u0cb8 \u0cb9\u0cca\u0cb8 \u0c85\u0ca8\u0cc1\u0cad\u0cb5 \u0c95\u0cc6\u0cc2\u0c9f\u0ccd\u0c9f \u0cb8\u0cbf\u0ca8\u0cbf\u0cae\u0cbe \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2'. \u0caa\u0cbe\u0ca4\u0ccd\u0cb0\u0ca6 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0c85\u0cb7\u0ccd\u0c9f\u0cc7. \u0c8e\u0cb0\u0ca1\u0cc1 \u0cb6\u0cc7\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0cb8\u0cbe\u0c97\u0cc1\u0cb5 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cca\u0ca6\u0cb2\u0cb0\u0ccd\u0ca7\u0ca6\u0cb2\u0ccd\u0cb2\u0cbf \u0cb8\u0c96\u0ca4\u0ccd\u200c \u0cac\u0ccb\u0cb2\u0ccd\u0ca1\u0ccd\u200c \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cb0\u0cc6 \u0ca6\u0ccd\u0cb5\u0cbf\u0ca4\u0cc0\u0caf\u0cbe\u0cb0\u0ccd\u0ca7\u0ca6\u0cb2\u0ccd\u0cb2\u0cbf \u0caa\u0c95\u0ccd\u0c95\u0cbe \u0cb9\u0ccb\u0cae\u0ccd\u0cb2\u0cbf \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0c82\u0ca6\u0cbf\u0ca8 \u0c9f\u0ccd\u0cb0\u0cc6\u0c82\u0ca1\u0ccd\u200c\u0c97\u0cc6 \u0ca4\u0c95\u0ccd\u0c95\u0ca8\u0cbe\u0ca6 \u0caa\u0cbe\u0ca4\u0ccd\u0cb0 \u0cb8\u0cbf\u0c97\u0cc1\u0cb5 \u0cae\u0cc2\u0cb2\u0c95 \u0ca8\u0c9f\u0ca8\u0cc6 \u0cb9\u0cc6\u0c9a\u0ccd\u0c9a\u0cc1 \u0c85\u0cb5\u0c95\u0cbe\u0cb6\u0cb5\u0cbf\u0ca4\u0ccd\u0ca4\u0cc1. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0ca6\u0cc6\u0cc2\u0ca1\u0ccd\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95, \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0ca8 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5 \u0c85\u0cb5\u0c95\u0cbe\u0cb6 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb8\u0cbf\u0c97\u0ccb\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0c86 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2 \u0c85\u0ca6\u0cc3\u0cb7\u0ccd\u0c9f\u0cb5\u0c82\u0ca4\u0cc6. \u0c92\u0c82\u0ca6\u0cc1 \u0cb9\u0cbf\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe\u0ca6 \u0cb8\u0cc0\u0c95\u0ccd\u0cb5\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0c88\u0c97 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cc2\u0ca1\u0cbe \"\u0cae\u0cb3\u0cc6 \u0cb9\u0cc1\u0ca1\u0cc1\u0c97\u0cbf' \u0c8e\u0c82\u0ca6\u0cc1 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0caf\u0cbe\u0cb5\u0ca4\u0ccd\u0ca4\u0cc2 \u0ca8\u0cc6\u0ca8\u0caa\u0cb2\u0ccd\u0cb2\u0cbf\u0caf\u0cc1\u0cb3\u0cbf\u0ca4\u0ccd\u0ca4\u0ca6\u0cc6.", "6. \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cae\u0ccd\u0cae \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cb8\u0cbf\u0c95\u0ccd\u0c95 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6?- \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc1 \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u00a0\u0ca4\u0cc1\u0c82\u0cac\u0cbe \u0cac\u0ccb\u0cb2\u0ccd\u0ca1\u0ccd\u200c \u0ca8\u0cc7\u0c9a\u0cb0\u0ccd\u200c \u0c87\u0cb0\u0cc1\u0cb5 \u0cb9\u0cc1\u0ca1\u0cc1\u0c97\u0cbf\u0caf \u0caa\u0cbe\u0ca4\u0ccd\u0cb0\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0c85\u0ca6\u0ca8\u0ccd\u0ca8\u0cc1 \u0c85\u0cb7\u0ccd\u0c9f\u0cc7 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0cbf\u0cad\u0cbe\u0cb9\u0cbf\u0cb8\u0cbf\u0ca6\u0ccd\u0ca6\u0cc0\u0caf \u0c8e\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ccd\u0caf\u0cbe\u0caf \u0c92\u0ca6\u0c97\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6\u0c82\u0cac \u0cae\u0cbe\u0ca4\u0cc1\u0c97\u0cb3\u0cc1 \u0c95\u0cc2\u0ca1\u0cbe \u0c95\u0cc7\u0cb3\u0cbf\u0cac\u0c82\u0ca4\u0cc1.", "\u00a07.\u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \u0ca8\u0cbf\u0cae\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6\u0caf\u0cbe?- \u0c96\u0c82\u0ca1\u0cbf\u0ca4\u0cbe. \u0ca4\u0cc1\u0c82\u0cac\u0cbe \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0c92\u0c82\u0ca6\u0cc1 \u0caa\u0cb0\u0cbf\u0caa\u0cc2\u0cb0\u0ccd\u0ca3 \u0caa\u0ccd\u0caf\u0cbe\u0c95\u0cc7\u0c9c\u0ccd\u200c \u0cb8\u0cbf\u0ca8\u0cbf\u0cae\u0cbe \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2'. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0ca4\u0cc1\u0c82\u0cac\u0cbe \u0cb8\u0ccd\u0c95\u0ccb\u0caa\u0ccd\u200c \u0c87\u0cb0\u0cc1\u0cb5 \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0ca8\u0c82\u0ca6\u0cbf\u0ca8\u0cbf \u0c8e\u0c82\u0cac \u0caa\u0cbe\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c95\u0ca5\u0cc6\u0c97\u0cc6 \u0cb9\u0cca\u0cb8 \u0c9f\u0ccd\u0cb5\u0cbf\u0cb8\u0ccd\u0c9f\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0cbe \u0cb8\u0cbf\u0ca8\u0cbf\u0cae\u0cbe \u0cb8\u0cbe\u0c97\u0cbf\u0ca6\u0cc6.", "8. \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cbe\u0c97 \u0ca8\u0cbf\u0cae\u0ccd\u0cae \u0caa\u0ccd\u0cb2\u0cb8\u0ccd\u200c \u0cae\u0ca4\u0ccd\u0ca4\u0cc1 \u0cae\u0cc8\u0ca8\u0cb8\u0ccd\u200c \u0caf\u0cbe\u0cb5\u0cc1\u0ca6\u0cc6\u0c82\u0ca6\u0cc1 \u0c85\u0ca8\u0cbf\u0cb8\u0cbf\u0ca4\u0cc1 \u0ca8\u0cbf\u0cae\u0c97\u0cc6?- \u0caf\u0cbe\u0cb0\u0cc1 \u0c8e\u0cb7\u0ccd\u0c9f\u0cc7 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0caf\u0cbe \u0c8e\u0c82\u0ca6\u0cb0\u0cc2 \u0ca8\u0ca8\u0c97\u0cc6 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1, \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cac\u0cc6\u0c9f\u0cb0\u0ccd\u200c \u0cae\u0cbe\u0ca1\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0ca8\u0ca8\u0c97\u0cc6 \u0ca8\u0cbe\u0ca8\u0cc7 \u0ca6\u0cc6\u0cc2\u0ca1\u0ccd\u0ca1 \u0c95\u0ccd\u0cb0\u0cbf\u0c9f\u0cbf\u0c95\u0ccd\u200c. \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0ca8\u0ccb\u0ca1\u0cbf\u0ca6\u0cbe\u0c97 \u0c95\u0cc6\u0cb2\u0cb5\u0cc1 \u0ca6\u0cc3\u0cb6\u0ccd\u0caf\u0ca6\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cc6\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2. \u0c87\u0ca6\u0cc1 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe, \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cae\u0cbe\u0ca1\u0cbf\u0ca6 \u0ca4\u0caa\u0ccd\u0caa\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0cc1\u0ca7\u0cbe\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6.", "\u2002\u00a09.\u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0cb8\u0ccd\u0c9f\u0cbe\u0cb0\u0ccd\u200c \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0cb8\u0ccd\u0c9f\u0cbe\u0cb0\u0ccd\u200c \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6\u0caf\u0cbe?- \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe \u0c85\u0ca5\u0cb5\u0cbe \u0ca6\u0cc6\u0cc2\u0ca1\u0ccd\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0cb8\u0cbf\u0c97\u0ccb\u0ca6\u0cc1 \u0c85\u0cb5\u0cb0\u0cb5\u0cb0 \u0c85\u0ca6\u0cc3\u0cb7\u0ccd\u0c9f\u0c95\u0ccd\u0c95\u0cc6 \u0cac\u0cbf\u0c9f\u0ccd\u0c9f \u0cb5\u0cbf\u0c9a\u0cbe\u0cb0. \u0c86\u0ca6\u0cb0\u0cc6, \u0c92\u0cac\u0ccd\u0cac \u0ca8\u0c9f\u0cbf\u0caf\u0cbe\u0c97\u0cbf \u0ca8\u0cbe\u0ca8\u0cc1 \u0c95\u0ca5\u0cc6 \u0cb9\u0cbe\u0c97\u0cc2 \u0c85\u0ca6\u0cb0\u0cb2\u0ccd\u0cb2\u0cbf\u0ca8 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0cae\u0cbe\u0ca4\u0ccd\u0cb0 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c86 \u0ca8\u0c82\u0ca4\u0cb0 \u0cb8\u0ccd\u0c9f\u0cbe\u0cb0\u0ccd\u200c\u0c95\u0cbe\u0cb8\u0ccd\u0c9f\u0ccd\u200c \u0cac\u0c97\u0ccd\u0c97\u0cc6 \u0c97\u0cae\u0ca8\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0\u00a0\u00a010. \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0ca4\u0ccd\u0ca4 \u0ca8\u0cbf\u0cae\u0ccd\u0cae \u0c86\u0cb8\u0c95\u0ccd\u0ca4\u0cbf \u0cb9\u0cc6\u0c9a\u0ccd\u0c9a\u0cbf\u0ca6\u0cc6?- \u0c86\u0cb8\u0c95\u0ccd\u0ca4\u0cbf \u0cb9\u0cc6\u0c9a\u0ccd\u0c9a\u0cbf\u0ca6\u0cc6 \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0c85\u0ca6\u0c95\u0ccd\u0c95\u0cbe\u0c97\u0cbf \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0ccb\u0c97\u0cc1\u0cb5 \u0cae\u0cc1\u0ca8\u0ccd\u0ca8 \u0ca8\u0cbe\u0cb5\u0cc1 \u0caa\u0cb0\u0cbf\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1. \u0c85\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0ca8\u0cbe\u0ca8\u0cc1 \u0c95\u0cc2\u0ca1\u0cbe \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97\u0cbe\u0c97\u0cb2\u0cc7 \u0c95\u0cc1\u0c9a\u0cc1\u0caa\u0cc1\u0ca1\u0cbf \u0c85\u0cad\u0ccd\u0caf\u0cbe\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c95\u0cc1\u0ca6\u0cc1\u0cb0\u0cc6 \u0cb8\u0cb5\u0cbe\u0cb0\u0cbf \u0c95\u0cc2\u0ca1\u0cbe \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0c8e\u0cb2\u0ccd\u0cb2\u0cbe \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0caa\u0cab\u0cc6\u00ec\u0c95\u0ccd\u0c9f\u0ccd \u0c86\u0c97\u0cbf\u0cb0\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0c86\u0cb8\u0cc6.\u00a0", "11. \u0ca8\u0cbf\u0cae\u0ccd\u0cae \u0c95\u0ca5\u0cc6\u0caf \u0c86\u0caf\u0ccd\u0c95\u0cc6 \u0cb9\u0cc7\u0c97\u0cc6?- \u0c95\u0ca5\u0cc6 \u0c95\u0cc7\u0cb3\u0cbf \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0c86 \u0ca8\u0c82\u0ca4\u0cb0 \u0cae\u0cae\u0ccd\u0cae\u0cbf, \u0ca1\u0ccd\u0caf\u0cbe\u0ca1\u0cbf \u0cb9\u0cbe\u0c97\u0cc2 \u0ca8\u0ca8\u0ccd\u0ca8 \u0ca4\u0c82\u0c97\u0cbf\u0caf\u0cb2\u0ccd\u0cb2\u0cc2 \u0ca1\u0cbf\u0cb8\u0ccd\u0c95\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cc1\u0ca8\u0ccd\u0ca8 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf \u0cae\u0cc1\u0c96\u0ccd\u0caf. \u0ca8\u0ca8\u0ccd\u0ca8 \u0ca4\u0c82\u0c97\u0cbf \u0ca4\u0cc1\u0c82\u0cac\u0cbe \u0c9a\u0cbf\u0c95\u0ccd\u0c95\u0cb5\u0cb3\u0cc1. \u0c86\u0ca6\u0cb0\u0cc2 \u0ca8\u0cbe\u0ca8\u0cc1 \u0c85\u0cb5\u0cb3\u0cb2\u0ccd\u0cb2\u0cc2 \u0c95\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca8\u0ccd\u0ca8\u0cc1, \u0ca8\u0ca8\u0ccd\u0ca8 \u0cac\u0cbf\u0c97\u0ccd\u200c \u0c95\u0ccd\u0cb0\u0cbf\u0c9f\u0cbf\u0c95\u0ccd\u200c \u0c8e\u0c82\u0ca6\u0cb0\u0cc6 \u0ca8\u0ca8\u0ccd\u0ca8 \u0ca4\u0c82\u0ca6\u0cc6. \u0c85\u0cb5\u0cb0\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0caf\u0cbe\u0cb0\u0cbe\u0ca6\u0cb0\u0cc2 \u0ca8\u0cc0\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0caf\u0cbe \u0c8e\u0c82\u0ca6\u0cb0\u0cc6 \u0c85\u0cb5\u0cb0\u0cc1, \"\u0c87\u0cb2\u0ccd\u0cb2\u0cbe \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cac\u0cc6\u0c9f\u0cb0\u0ccd\u200c \u0cae\u0cbe\u0ca1\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf, \u0ca1\u0ccd\u0caf\u0cbe\u0ca1\u0cbf \u0ca8\u0ca8\u0ccd\u0ca8 \u0cac\u0cbf\u0c97\u0ccd\u200c \u0c95\u0ccd\u0cb0\u0cbf\u0c9f\u0cbf\u0c95\u0ccd\u200c.\u00a0", "12. \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3\u0cbf\u0c82\u0ca6 \u0c85\u0cb5\u0c95\u0cbe\u0cb6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6\u0caf\u0cbe?-\u0ca4\u0cc6\u0cb2\u0cc1\u0c97\u0cc1, \u0ca4\u0cae\u0cbf\u0cb3\u0cbf\u0ca8\u0cbf\u0c82\u0ca6 \u0c86\u0cab\u200c\u0cb0\u0ccd\u200c \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0ca5\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0caf\u0cbe\u0cb5 \u0cad\u0cbe\u0cb7\u0cc6\u0caf\u0cbe\u0ca6\u0cb0\u0cc2 \u0c93\u0c95\u0cc6, \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0cac\u0cc1\u0ca6\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf. \u0cb9\u0cbe\u0c97\u0cbe\u0c97\u0cbf \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c95\u0ca5\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "13. \u0c86\u0cb2\u0ccd\u0cac\u0c82\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?- \u0cb9\u0ccc\u0ca6\u0cc1, \u0c9a\u0c82\u0ca6\u0ca8\u0ccd\u200c \u0cb6\u0cc6\u0c9f\u0ccd\u0c9f\u0cbf\u0caf\u0cb5\u0cb0 \"\u0c9a\u0cbe\u0c95\u0ccd\u0cb2\u0cc6\u0c9f\u0ccd\u200c \u0c97\u0cb0\u0ccd\u0cb2\u0ccd' \u0c8e\u0c82\u0cac \u0c86\u0cb2\u0ccd\u0cac\u0c82\u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c9a\u0c82\u0ca6\u0ca8\u0ccd\u200c \u0c88 \u0cb9\u0cbf\u0c82\u0ca6\u0cc6 \"\u0ca5\u0ccd\u0cb0\u0cbf \u0caa\u0cc6\u0c97\u0ccd\u200c' \u0c8e\u0c82\u0cac \u0c86\u0cb2\u0ccd\u0cac\u0c82 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cc1 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0c88\u0c97 \u0c9a\u0cbe\u0c95\u0ccd\u0cb2\u0cc6\u0c9f\u0ccd\u200c \u0c97\u0cb0\u0ccd\u0cb2\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "14. \u0ca8\u0cbf\u0cae\u0ccd\u0cae \u0ca4\u0c82\u0ca6\u0cc6\u0caf \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0cb8\u0cbf\u0ca8\u0cbf\u0cae\u0cbe\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?- \u0c85\u0ca6\u0cc1 \u0c88\u0c97\u0cb7\u0ccd\u0c9f\u0cc7 \u0cae\u0cbe\u0ca4\u0cc1\u0c95\u0ca4\u0cc6\u0caf \u0cb9\u0c82\u0ca4\u0ca6\u0cb2\u0ccd\u0cb2\u0cbf\u0ca6\u0cc6. \u0cb0\u0cbe\u0c9c\u0cc7\u0cb6\u0ccd\u200c \u0c8e\u0ca8\u0ccd\u0ca8\u0cc1\u0cb5\u0cb5\u0cb0 \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0ca8\u0cae\u0ccd\u0cae \u0ca4\u0c82\u0ca6\u0cc6\u0caf\u0cc7 \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6. \u0c8e\u0cb2\u0ccd\u0cb2\u0cb5\u0cc2 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c86\u0ca6\u0cb0\u0cc6 \u0cae\u0cbe\u0cb0\u0ccd\u0c9a\u0ccd\u200c \u0cb5\u0cc7\u0cb3\u0cc6\u0c97\u0cc6 \u0c86 \u0cb8\u0cbf\u0ca8\u0cbf\u0cae\u0cbe \u0cb6\u0cc1\u0cb0\u0cc1\u0cb5\u0cbe\u0c97\u0cac\u0cb9\u0cc1\u0ca6\u0cc1.", "15. \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3 \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae \u0ca8\u0cbf\u0cb2\u0cc1\u0cb5\u0cc1?- \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c8e\u0c82\u0cac \u0caa\u0ca6\u0c95\u0ccd\u0c95\u0cc6 \u0cb5\u0cbf\u0cb6\u0cbe\u0cb2 \u0c85\u0cb0\u0ccd\u0ca5\u0cb5\u0cbf\u0ca6\u0cc6. \u0c95\u0cc7\u0cb5\u0cb2 \u0cb9\u0cbe\u0c95\u0cc1\u0cb5 \u0cac\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cb7\u0ccd\u0c9f\u0cc7 \u0c97\u0ccd\u0cb2\u0cbe\u0cae\u0cb0\u0ccd\u200c \u0c85\u0ca1\u0c97\u0cbf\u0cb2\u0ccd\u0cb2. \u0cb5\u0cb2\u0ccd\u0c97\u0cb0\u0ccd\u200c \u0cb9\u0cbe\u0c97\u0cc2 \u0c97\u0ccd\u0cb2\u0cbe\u0cae\u0cb0\u0ccd\u200c \u0ca8\u0ca1\u0cc1\u0cb5\u0cc6 \u0cb5\u0ccd\u0caf\u0ca4\u0ccd\u0caf\u0cbe\u0cb8\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0ca8\u0ccb\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u00a0\u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6\u0caf\u0cbe \u0c8e\u0c82\u0ca6\u0cc1 \u0caf\u0ccb\u0c9a\u0cbf\u0cb8\u0cbf \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "16. \u0ca8\u0cbf\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c\u0c97\u0cc6 \u0c95\u0cc1\u0c9f\u0cc1\u0c82\u0cac\u0ca6 \u0cac\u0cc6\u0c82\u0cac\u0cb2 \u0cb9\u0cc7\u0c97\u0cbf\u0ca6\u0cc6?- \u0cac\u0cb9\u0cc1\u0cb6\u0c83 \u0ca8\u0ca8\u0ccd\u0ca8 \u0c85\u0caa\u0ccd\u0caa-\u0c85\u0cae\u0ccd\u0cae\u0ca8 \u0cac\u0cc6\u0c82\u0cac\u0cb2 \u0c87\u0cb2\u0ccd\u0cb2\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf \u0c87\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0caa\u0ccd\u0cb0\u0ca4\u0cbf \u0cb9\u0c82\u0ca4\u0ca6\u0cb2\u0ccd\u0cb2\u0cc2 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cc1\u0ca4\u0ccd\u0ca4\u0cbe \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0ccd\u0cb0\u0ca4\u0cbf \u0cb9\u0c82\u0ca4\u0ca6\u0cb2\u0ccd\u0cb2\u0cc2 \u0c85\u0cb5\u0cb0 \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0ca8, \u0cb8\u0cb2\u0cb9\u0cc6 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6.\u00a0", "\u0cac\u0cb0\u0cb9: \u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8"], "title": "\u0cb6\u0cc6\u0c9f\u0ccd\u0cb0 \u0cb9\u0cc1\u0ca1\u0cc1\u0c97\u0cbf\u0caf \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0c95\u0ca8\u0cb8\u0cc1"},
{"url": "https://www.udayavani.com/kannada/news/interviews/131064/suhasini", "content": ["\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 8 \u0ca8\u0cc7 \u0c85\u0c82\u0ca4\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c9a\u0cb2\u0ca8\u0c9a\u0cbf\u0ca4\u0ccd\u0cb0\u0ccb\u0ca4\u0ccd\u0cb8\u0cb5\u0ca6\u0cb2\u0ccd\u0cb2\u0cbf \u00a0\u0cb8\u0ccb\u0cae\u0cb5\u0cbe\u0cb0 \u0ca8\u0ca1\u0cc6\u0ca6 \u0ca8\u0c9f\u0ca8\u0cc6 \u0cb9\u0cbe\u0c97\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0c95\u0cc1\u0cb0\u0cbf\u0ca4 \"\u0cb5\u0cbf\u0c9a\u0cbe\u0cb0 \u0cb8\u0c82\u0c95\u0cbf\u0cb0\u0ca3'\u0ca6\u0cb2\u0ccd\u0cb2\u0cbf \u00a0\u0ca8\u0c9f\u0cbf \u0cb8\u0cc1\u0cb9\u0cbe\u0cb8\u0cbf\u0ca8\u0cbf \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c85\u0cb5\u0cb0\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc1. \u0ca8\u0c9f\u0ca8\u0cc6 \u0cae\u0ca4\u0ccd\u0ca4\u0cc1 \u0cac\u0cb0\u0cb5\u0ca3\u0cbf\u0c97\u0cc6 \u0c8e\u0cb7\u0ccd\u0c9f\u0cc1 \u00a0\u0c95\u0cb7\u0ccd\u0c9f, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0caf\u0cbe\u0c95\u0cbf\u0cb7\u0ccd\u0c9f, \u0c88\u0c97\u0cbf\u0ca8 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cbe\u0ca8 \u0cb9\u0cc7\u0c97\u0cbf\u0ca6\u0cc6 \u0c8e\u0c82\u0cac\u0cbf\u0ca4\u0ccd\u0caf\u0cbe\u0ca6\u0cbf \u0c95\u0cc1\u0cb0\u0cbf\u0ca4 \u0cb9\u0ca4\u0ccd\u0ca4\u0cbe\u0cb0\u0cc1 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cb0\u0cbf\u0cb8\u0cbf\u0ca6\u0cb0\u0cc1. \u0c86 \u0cb5\u0cbf\u0c9a\u0cbe\u0cb0 \u0cb8\u0c82\u0c95\u0cbf\u0cb0\u0ca3\u0ca6\u0cb2\u0ccd\u0cb2\u0cbf \u0c95\u0cc7\u0cb3\u0cbf\u0cac\u0c82\u0ca6 \u0c95\u0cc6\u0cb2 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0cb8\u0cc1\u0cb9\u0cbe\u0cb8\u0cbf\u0ca8\u0cbf \u0c95\u0cc6\u0cc2\u0c9f\u0ccd\u0c9f \u0c89\u0ca4\u0ccd\u0ca4\u0cb0 \u0cb9\u0cc0\u0c97\u0cbf\u0ca6\u0cc6.", "*\u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0caf\u0cbe\u0cb5 \u0cb0\u0cc0\u0ca4\u0cbf \u0c95\u0cb7\u0ccd\u0c9f \u0c8e\u0ca6\u0cc1\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6?- \u0c87\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc7 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb0\u0cbf\u0c97\u0cc6 \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0c8f\u0ca8\u0cc7 \u0cae\u0cbe\u0ca1\u0cbf\u0ca6\u0cb0\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0ccd\u0ca4\u0cbe\u0cb0\u0cc6 \u0c85\u0ca8\u0cbf\u0cb8\u0ccb\u0ca6\u0cbf\u0cb2\u0ccd\u0cb2. \u0c85\u0ca6\u0cc7 \u0cb9\u0cc0\u0cb0\u0ccb\u0ca8\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca4\u0ccb\u0cb0\u0cbf\u0cb8\u0cc1\u0cb5\u0cbe\u0c97, \u0cb0\u0c97\u0ca1\u0ccd\u200c \u0c86\u0c97\u0cbf \u0ca4\u0ccb\u0cb0\u0cbf\u0cb8\u0ccd\u0ca4\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0c8f\u0ca8\u0cc7\u0ca8\u0ccb \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c86\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cac\u0ca6\u0cbf\u0c97\u0cc6\u0cc2\u0ca4\u0ccd\u0ca4\u0cbf, \u0cae\u0cb9\u0cbf\u0cb3\u0cc6\u0caf\u0cb0 \u0ca7\u0ccd\u0cb5\u0ca8\u0cbf \u0c95\u0cc7\u0cb3\u0cac\u0cc7\u0c95\u0cbf\u0ca6\u0cc6. \u0c86\u0c97 \u0cae\u0cbe\u0ca4\u0ccd\u0cb0 \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0c8e\u0ca6\u0ccd\u0ca6\u0cc1 \u0cac\u0cb0\u0cb2\u0cc1 \u0cb8\u0cbe\u0ca7\u0ccd\u0caf. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0caf\u0cbe\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1, \u0c95\u0ccd\u0caf\u0cbe\u0cae\u0cc6\u0cb0\u0cbe\u0cae\u0cc6\u0ca8\u0ccd\u200c \u0caf\u0cbe\u0cb0\u0cc1 \u0c8e\u0c82\u0cac \u0cac\u0c97\u0ccd\u0c97\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ca6\u0cc6 \u0ca8\u0cbe\u0ca8\u0cc1 \u0c8f\u0ca8\u0cc1 \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0ca8\u0ccd\u0ca8\u0ccb\u0ca6\u0cb0 \u0c95\u0ca1\u0cc6 \u0c97\u0cae\u0ca8\u0cbf\u0cb8\u0cac\u0cc7\u0c95\u0cc1. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cbf\u0caf\u0cb0 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0cb0\u0cc6, \u0c85\u0cb2\u0ccd\u0cb2\u0cbf \u0cb9\u0cc0\u0cb0\u0ccb\u0ca8\u0cbe \u0cb9\u0ccd\u0caf\u0cbe\u0c82\u0ca1\u0ccd\u200c\u0cb8\u0cae\u0ccd\u200c \u0c86\u0c97\u0cbf \u0ca4\u0ccb\u0cb0\u0cbf\u0cb8\u0ccd\u0ca4\u0cbe\u0cb0\u0cc6. \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0ca8\u0c9f\u0ca8\u0cc6\u0c97\u0cbf\u0c82\u0ca4 \u0cac\u0cc7\u0cb0\u0cc6 \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7 \u0c86\u0ca6\u0cb2\u0ccd\u0cb2\u0cbf, \u0c8e\u0cb2\u0ccd\u0cb2\u0cb5\u0cc2 \u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc6. \u0ca8\u0c9f\u0ca8\u0cc6 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc1 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0c88 \u0cb0\u0c82\u0c97\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0ca8\u0c9f\u0cbf\u0caf\u0cb0\u0cc1 \u0cac\u0cb0\u0cac\u0cc7\u0c95\u0cc1. \u0cac\u0cb0\u0cb9\u0c97\u0cbe\u0cb0\u0cb0\u0cc1 \u0c87\u0cb0\u0cac\u0cc7\u0c95\u0cc1. \u0c86\u0c97 \u0c95\u0cb7\u0ccd\u0c9f \u0c95\u0ca1\u0cbf\u0cae\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cc6.", "*\u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0cad\u0cbe\u0cb7\u0cc6 \u0cb8\u0cbf\u0ca8\u0ccd\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0cb0\u0cbf, \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cc1 \u0cb9\u0cc7\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0caf\u0ccd\u0ca4\u0cc1?- \u0c88 \u0cb0\u0c82\u0c97\u0ca6\u0cb2\u0ccd\u0cb2\u0cbf \u0c95\u0cb2\u0cbe\u0cb5\u0cbf\u0ca6\u0cb0\u0cbf\u0c97\u0cc6 \u0cad\u0cbe\u0cb7\u0cc6 \u0cac\u0cb9\u0cb3 \u0cae\u0cc1\u0c96\u0ccd\u0caf. \u0ca8\u0cbe\u0ca8\u0cc1 \u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6 \u0ca8\u0cbe\u0cb2\u0ccd\u0c95\u0cc2 \u0cad\u0cbe\u0cb7\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0c97\u0cbf\u0c82\u0ca4 \u0c95\u0ca8\u0ccd\u0ca8\u0ca1 \u0cb8\u0cc1\u0cb2\u0cad. \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6 \u0ca8\u0ca8\u0ccd\u0ca8 \u0cac\u0ca6\u0cc1\u0c95\u0cbf\u0c97\u0cc6 \u0ca4\u0cc1\u0c82\u0cac\u0cbe \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cbf\u0ca6\u0cc6. \u0ca8\u0ca8\u0c97\u0cc6 \u00a0\u0cb9\u0cbf\u0c82\u0ca6\u0cbf \u0c85\u0cb7\u0ccd\u0c9f\u0cbe\u0c97\u0cbf \u0cac\u0cb0\u0ccb\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0c9f\u0ca8\u0cc6 \u0cae\u0cbe\u0ca1\u0cbf \u0ca4\u0ccb\u0cb0\u0cbf\u0cb8\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc1 \u0cb9\u0cbf\u0c82\u0ca6\u0cbf\u0caf\u0cb5\u0cb3\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0c86 \u0cad\u0cbe\u0cb7\u0cc6 \u0c95\u0cb2\u0cbf\u0caf\u0ccb\u0ca6\u0cc1 \u0c95\u0cb7\u0ccd\u0c9f \u0c86\u0c97\u0ccb\u0ca6\u0cbf\u0cb2\u0ccd\u0cb2. \u0c85\u0c82\u0ca4\u0cb9 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c86 \u0cad\u0cbe\u0cb7\u0cc6\u0caf \u0caa\u0cbe\u0ca4\u0ccd\u0cb0\u0ca6\u0cc6\u0cc2\u0cb3\u0c97\u0cc6 \u0c87\u0cb3\u0cbf\u0caf\u0cac\u0cc7\u0c95\u0cc1. \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5\u0cbe\u0c97 \u0c86\u0caf\u0cbe \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c87\u0cb3\u0cbf\u0ca6\u0cb0\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cc6. \u0cad\u0cbe\u0cb7\u0cc6 \u0cac\u0cb0\u0cb2\u0ccd\u0cb2 \u0c85\u0c82\u0ca6\u0cb0\u0cc6, \u0c85\u0cb5\u0ca8\u0cc1 \u0c92\u0cb3\u0ccd\u0cb3\u0cc7 \u0ca8\u0c9f, \u0ca8\u0c9f\u0cbf\u0caf\u0cc7 \u0c85\u0cb2\u0ccd\u0cb2. \u0c92\u0cb3\u0ccd\u0cb3\u0cc7 \u0ca8\u0c9f,\u0ca8\u0c9f\u0cbf \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0ca6\u0cb0\u0cc6 \u00a0\u0cad\u0cbe\u0cb7\u0cc6 \u0c95\u0cb2\u0cbf\u0caf\u0cac\u0cc7\u0c95\u0cc1, \u0cae\u0cbe\u0ca4\u0cbe\u0ca1\u0cac\u0cc7\u0c95\u0cc1. \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c86 \u0cad\u0cbe\u0cb7\u0cc6\u0caf \u0caa\u0cbe\u0ca4\u0ccd\u0cb0\u0ca6\u0cc6\u0cc2\u0cb3\u0c97\u0cc6 \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0c8e\u0cb2\u0ccd\u0cb2\u0cb5\u0cc2 \u0cb8\u0cc1\u0cb2\u0cad.", "*\u0cb0\u0cbf\u0cae\u0cc7\u0c95\u0ccd\u200c \u0cb8\u0cbf\u0ca8\u0ccd\u0cae\u0cbe \u0cac\u0c97\u0ccd\u0c97\u0cc6 \u0c8f\u0ca8\u0cc7\u0cb3\u0ccd\u0ca4\u0cc0\u0cb0\u0cbe?-\u0cb9\u0cbf\u0c82\u0ca6\u0cbf\u0caf \"\u0c95\u0ccd\u0cb5\u0cc0\u0ca8\u0ccd\u200c' \u0c9a\u0cbf\u0ca4\u0ccd\u0cb0 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb0\u0cc0\u0cae\u0cc7\u0c95\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0cbe\u0ca8\u0cc1 \u0c85\u0ca6\u0cb0 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cac\u0cb0\u0cc6\u0caf\u0cc1\u0cb5\u0cbe\u0c97 \u0cae\u0cbe\u0ca4\u0ccd\u0cb0 \u0c85\u0ca6\u0cb0 \u0c95\u0cb7\u0ccd\u0c9f \u0c8f\u0ca8\u0cc2 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0ccd\u0ca4\u0cc1. \u0c85\u0cb2\u0ccd\u0cb2\u0cbf \u0caa\u0c82\u0c9c\u0cbe\u0cac\u0cbf \u0ca8\u0cc7\u0c9f\u0cbf\u0cb5\u0cbf\u0c9f\u0cbf \u0c87\u0ca6\u0cc6. \u0c85\u0ca6\u0cc1 \u0c87\u0cb2\u0ccd\u0cb2\u0cbf\u0ca8 \u0caa\u0cb0\u0cbf\u0cb8\u0cb0\u0c95\u0ccd\u0c95\u0cc6 \u0cb9\u0cca\u0c82\u0ca6\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc6\u0caf\u0ccb\u0ca6\u0cc1 \u0c95\u0cb7\u0ccd\u0c9f. \u0c86\u0ca6\u0cb0\u0cc6, \u0cae\u0cc2\u0cb2 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0ccd\u0cab\u0cc2\u0cb0\u0ccd\u0ca4\u0cbf\u0caf\u0cbe\u0c97\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc7 \u0cac\u0cb0\u0cc6\u0caf\u0cac\u0cc7\u0c95\u0cc1. \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cad\u0cbe\u0cb7\u0cbe\u0c82\u0ca4\u0cb0 \u0cae\u0cbe\u0ca1\u0cc1\u0cb5\u0cbe\u0c97 \u0c8e\u0cb2\u0ccd\u0cb2\u0ccb \u0c95\u0cb3\u0cc6\u0ca6\u0cc1 \u0cb9\u0ccb\u0c97\u0cbf \u0cac\u0cbf\u0ca1\u0cc1\u0ca4\u0ccd\u0ca4\u0cc6. \u0ca8\u0ca8\u0ccd\u0ca8 \u0caa\u0ca4\u0cbf \u0cb0\u0cc0\u0cae\u0cc7\u0c95\u0ccd\u200c \u0c92\u0caa\u0ccd\u0caa\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb0\u0cc0\u0cae\u0cc7\u0c95\u0ccd\u200c \u0cae\u0cbe\u0ca1\u0cc1\u0cb5\u0cbe\u0c97, \u0c85\u0ca6\u0ca8\u0ccd\u0ca8\u0cc1 \u0c88\u0c97\u0cbe\u0c97\u0cb2\u0cc7 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc2, \u0cae\u0cbe\u0ca1\u0ccb\u0ca6\u0ccd\u0caf\u0cbe\u0c95\u0cc6 \u0c85\u0c82\u0ca4 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0c92\u0c82\u0ca6\u0cc1 \u0caf\u0cb6\u0cb8\u0ccd\u0cb5\u0cbf \u0c9a\u0cbf\u0ca4\u0ccd\u0cb0 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb0\u0cc0\u0cae\u0cc7\u0c95\u0ccd\u200c \u0cae\u0cbe\u0ca1\u0ccb\u0ca6\u0cc1 \u0cb8\u0cb9\u0c9c. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0c8e\u0cb2\u0ccd\u0cb2\u0cbe \u0cad\u0cbe\u0cb7\u0cc6\u0caf\u0cb2\u0ccd\u0cb2\u0cbf \u0cac\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbf\u0cb2\u0ccd\u0cb2 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0cad\u0cbe\u0cb5\u0ca8\u0cc6.", "*\u0ca8\u0cc0\u0cb5\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c82\u0ca6 \u0c95\u0cb2\u0cbf\u0ca4\u0cbf\u0cb0\u0ccb\u0ca6\u0cc7\u0ca8\u0cc1?-\u0c95\u0cc6.\u0cac\u0cbe\u0cb2\u0c9a\u0c82\u0ca6\u0cb0\u0ccd\u200c, \u0cb0\u0cbe\u0c9c\u0cc7\u0c82\u0ca6\u0ccd\u0cb0\u0cb8\u0cbf\u0c82\u0c97\u0ccd\u200c\u0cac\u0cbe\u0cac\u0cc1 \u0cae\u0ca4\u0ccd\u0ca4\u0cc1 \u0ca6\u0cbf\u0ca8\u0cc7\u0cb6\u0ccd\u200c\u0cac\u0cbe\u0cac\u0cc1 \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1. \u0c95\u0cc6.\u0cac\u0cbe\u0cb2\u0c9a\u0c82\u0ca6\u0cb0\u0ccd\u200c \u0c9c\u0ca4\u0cc6 \u0cae\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cbe\u0ca1\u0cbf\u0ca6 \u0cae\u0cc2\u0cb0\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb5\u0cc6. \u0cac\u0cbe\u0cb2\u0c9a\u0c82\u0ca6\u0cb0\u0ccd\u200c \u0c85\u0cb5\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0c9f\u0cbf\u0cb5\u0cbf\u0c97\u0cc6 \u0cb9\u0cc7\u0c97\u0cc6 \u0cac\u0cb0\u0cc6\u0caf\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cc6. \u0caa\u0ccd\u0cb0\u0ca4\u0cbf \u0c8e\u0caa\u0cbf\u0cb8\u0ccb\u0ca1\u0ccd\u200c \u0c8e\u0c82\u0ca1\u0ccd\u200c\u0c97\u0cc6 \u0cb8\u0cb8\u0ccd\u0caa\u0cc6\u0ca8\u0ccd\u0cb8\u0ccd\u200c \u0c85\u0c82\u0cb6\u0cb5\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0c87\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca4\u0cbf\u0cb3\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cb0\u0cbe\u0c9c\u0cc7\u0c82\u0ca6\u0ccd\u0cb0\u0cb8\u0cbf\u0c82\u0c97\u0ccd\u200c \u0cac\u0cbe\u0cac\u0cc1 \u0c85\u0cb5\u0cb0\u0cbf\u0c82\u0ca6 \u0c92\u0c82\u0ca6\u0cc1 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0cb2\u0cc8\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c85\u0ca6\u0ccd\u0cad\u0cc1\u0ca4\u0cb5\u0cbe\u0c97\u0cbf \u0cb9\u0cc7\u0c97\u0cc6 \u0cb9\u0cc7\u0cb3\u0cac\u0cb9\u0cc1\u0ca6\u0cc1 \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc1, \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c85\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c89\u0ca4\u0ccd\u0ca4\u0cae\u0cb5\u0cbe\u0c97\u0cbf\u0cb8\u0cbf\u0ca6\u0cb5\u0cb0\u0cc1. \u0caa\u0ccd\u0cb0\u0ca4\u0cbf \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0cb0\u0cc6\u0ca6\u0cbe\u0c97 \u0ca8\u0cb0\u0ccd\u0cb5\u0cb8\u0ccd\u200c \u0c86\u0c97\u0ccd\u0ca4\u0cbf\u00e0\u0ca8\u0cbf. \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c86\u0c97\u0cac\u0cc7\u0c95\u0cc1 \u0c85\u0c82\u0ca6\u0cbe\u0c97 \u0cae\u0ca8\u0cc6\u0c97\u0cc6\u0cc2\u0cac\u0ccd\u0cac \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc1 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc7 \u0c85\u0cb5\u0cb0\u0cbf\u0c82\u0ca6 \u0cb6\u0cc7.40 \u0cb0\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "*\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0c97\u0ccd\u0c97\u0cc6 \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc6?-\u0ca8\u0ca8\u0ccd\u0ca8 \u0caa\u0ccd\u0cb0\u0c95\u0cbe\u0cb0 \u0cad\u0cbe\u0cb7\u0cc6 \u0c95\u0cb2\u0cbf\u0caf\u0ccb\u0c95\u0cc6 \u0cac\u0cc6\u0c82\u0c97\u0cb3\u0cc2\u0cb0\u0c82\u0ca4\u0cb9 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c8a\u0cb0\u0cc1 \u0cb8\u0cbf\u0c97\u0ccb\u0ca6\u0cbf\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0c9c\u0ca8\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u00a0\u0c87\u0cb2\u0ccd\u0cb2\u0cbf\u0cb0\u0cc1\u0cb5\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0cb9\u0cca\u0c9f\u0ccd\u0c9f\u0cc6 \u0c89\u0cb0\u0cbf\u0caf\u0cc1\u0ca4\u0ccd\u0ca4\u0cc6. \u0c87\u0cb2\u0ccd\u0cb2\u0cbf\u0cb0\u0ccb \u0ca8\u0cc0\u0cb5\u0cc7 \u0cb2\u0c95\u0ccd\u0c95\u0cbf. \u00a0\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cae\u0cb8\u0cbe\u0cb2\u0cc6 \u0ca6\u0ccb\u0cb8\u0cc6, \u0cac\u0cbf\u0cb8\u0cbf\u0cac\u0cc7\u0cb3\u0cc6 \u0cac\u0cbe\u0ca4\u0ccd\u200c \u0ca8\u0ca8\u0c97\u0cbf\u0cb7\u0ccd\u0c9f. \u0ca8\u0ca8\u0c97\u0cc6 \u0c8f\u0ca8\u0cbe\u0ca6\u0cb0\u0cc2 \u0cb8\u0cc8\u0ca1\u0ccd\u200c \u0ca1\u0cbf\u0cb7\u0ccd\u200c \u0cae\u0cbe\u0ca1\u0ccb\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6\u0caf\u0cc6\u0c82\u0ca6\u0cb0\u0cc6, \u0c85\u0ca6\u0cc1 \u0cb5\u0cbf\u0c9c\u0caf\u0cb2\u0c95\u0ccd\u0cb7\u0ccd\u0cae\u0cc0\u0cb8\u0cbf\u0c82\u0c97\u0ccd\u200c \u0c85\u0cb5\u0cb0\u0cbf\u0c82\u0ca6 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "*\u0c88\u0c97\u0cbf\u0ca8 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cbe\u0ca8\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?-\u0c88\u0c97\u0c82\u0ca4\u0cc2 \u0c9f\u0cc6\u0c95\u0ccd\u0ca8\u0cbe\u0cb2\u0c9c\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0ca6\u0cb2\u0cbe\u0c97\u0cbf\u0ca6\u0cc6. \u0c8e\u0cb2\u0ccd\u0cb2\u0cb0\u0cc2 \u0cb9\u0cca\u0cb8\u0ca4\u0ca8\u0c95\u0ccd\u0c95\u0cc6 \u0c92\u0c97\u0ccd\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0ca8\u0ca8\u0c97\u0cc6 \u0c87\u0cb7\u0ccd\u0c9f \u0c86\u0c97\u0ca6\u0cbf\u0cb0\u0cc1\u0cb5 \u0c85\u0c82\u0cb6 \u0c85\u0c82\u0ca6\u0cb0\u0cc6 \u0cae\u0cbe\u0ca8\u0cbf\u0c9f\u0cb0\u0ccd\u200c \u0ca8\u0ccb\u0ca1\u0ccb\u0ca6\u0cc1. \u0cb9\u0cbf\u0c82\u0ca6\u0cc6\u0cb2\u0ccd\u0cb2\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6 \u0c86 \u0cb8\u0cc0\u0ca8\u0ccd\u200c \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6, \u0c93\u0c95\u0cc6 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0c88 \u0cae\u0cbe\u0ca8\u0cbf\u0c9f\u0cb0\u0ccd\u200c \u0cac\u0c82\u0ca6\u0cae\u0cc7\u0cb2\u0cc6 \u0ca4\u0cbf\u0ca6\u0ccd\u0ca6\u0cc1\u0cb5\u0cbf\u0c95\u0cc6 \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0cae\u0cbe\u0ca8\u0cbf\u0c9f\u0cb0\u0ccd\u200c \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c88\u0c97 \u0c92\u0cac\u0ccd\u0cac\u0cb0\u0cb2\u0ccd\u0cb2, \u0cb9\u0ca4\u0ccd\u0ca4\u0cbe\u0cb0\u0cc1 \u0cae\u0c82\u0ca6\u0cbf \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0cb8\u0ca3\u0ccd\u0ca3 \u0cb5\u0cbf\u0cb7\u0caf\u0c95\u0ccd\u0c95\u0cc2 \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cc6. \u0ca4\u0cbf\u0ca6\u0ccd\u0ca6\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0cbe\u0ca8\u0cbf\u0c9f\u0cb0\u0ccd\u200c \u0cb8\u0cb9\u0ca8\u0cc6, \u0ca4\u0cbe\u0cb3\u0ccd\u0cae\u0cc6\u0caf\u0ca8\u0ccd\u0ca8\u0cc1 \u0caa\u0cb0\u0cc0\u0c95\u0ccd\u0cb7\u0cbf\u0cb8\u0cc1\u0cb5\u0cc1\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2. \u0c86\u0ca6\u0cb0\u0cc2, \u0cac\u0cc6\u0cb3\u0cb5\u0ca3\u0cbf\u0c97\u0cc6\u0c97\u0cc6 \u0c9f\u0cc6\u0c95\u0ccd\u0ca8\u0cbe\u0cb2\u0c9c\u0cbf \u0cac\u0cc7\u0c95\u0cc7 \u0cac\u0cc7\u0c95\u0cc1.", "*\u0ca8\u0cc0\u0cb5\u0cc1 \u0c9b\u0cbe\u0caf\u0cbe\u0c97\u0ccd\u0cb0\u0cb9\u0ca3 \u0c95\u0cb2\u0cbf\u0ca4\u0cb5\u0cb0\u0cc1, \u0caf\u0cbe\u0c95\u0cc6 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cb9\u0cbf\u0ca1\u0cbf\u0caf\u0cb2\u0cbf\u0cb2\u0ccd\u0cb2?- \u0c85\u0ca6\u0c95\u0ccd\u0c95\u0cc6 \u0c97\u0c9f\u0ccd\u0cb8\u0ccd\u200c \u0cac\u0cc7\u0c95\u0cc1. \u0c97\u0c82\u0ca1\u0cb8\u0cb0\u0cc1 \u0cb0\u0cbf\u0cb8\u0ccd\u0c95\u0ccd \u0ca4\u0c97\u0ccb\u0ca4\u0ccd\u0ca4\u0cbe\u0cb0\u0cc6. \u0cb9\u0cc6\u0c82\u0c97\u0cb8\u0cb0\u0cc1 \u0cb0\u0cbf\u0cb8\u0ccd\u0c95\u0ccd \u0ca4\u0c97\u0ccb\u0cb3\u0cb2\u0ccd\u0cb2. \u0caf\u0cbe\u0cb5\u0cc1\u0ca6\u0cc1 \u0cb8\u0cc1\u0cb2\u0cad \u0c85\u0ca6\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0cae\u0cbe\u0ca1\u0ccd\u0ca4\u0cc0\u0cb5\u0cbf. \u0c97\u0c82\u0ca1\u0cb8\u0cb0\u0cc1 \u0ca4\u0cc1\u0c82\u0cac\u0cbe \u0cb0\u0cbf\u0cb8\u0ccd\u0c95\u0ccd \u0ca4\u0c97\u0cc6\u0cc2\u0c82\u0ca1\u0cc1 \u0c8f\u0ca8\u0ccb \u0c92\u0c82\u0ca6\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0c85\u0ca5\u0cb5\u0cbe \u0c9b\u0cbe\u0caf\u0cbe\u0c97\u0ccd\u0cb0\u0cb9\u0ca3 \u0cae\u0cbe\u0ca1\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2. \u0ca8\u0ca8\u0c97\u0cbf\u0c82\u0ca4 \u0cb9\u0c82\u0ca1\u0ccd\u0cb0\u0cc6\u0ca1\u0ccd\u200c \u0c9f\u0cc8\u0cae\u0ccd\u0cb8\u0ccd\u200c \u0cac\u0cc6\u0c9f\u0cb0\u0ccd\u200c \u0c86\u0c97\u0cbf\u0cb0\u0cc1\u0cb5 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0ca8\u0ccd\u0ca8 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0c82\u0ca5\u0cb5\u0cb0\u0cc1 \u0c87\u0cb0\u0cac\u0cc7\u0c95\u0cbe\u0ca6\u0cb0\u0cc6 \u0ca8\u0cbe\u0ca8\u0ccd\u0caf\u0cbe\u0c95\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf. \u0c90\u0cb6\u0ccd\u0cb5\u0cb0\u0ccd\u0caf \u0cb0\u0cc8 \u0c87\u0cb0\u0cc1\u0cb5 \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0caf\u0cbe\u0cb0\u0cbe\u0ca6\u0cb0\u0cc2 \u0cac\u0ccd\u0caf\u0cc2\u0c9f\u0cbf \u0c95\u0c82\u0c9f\u0cc6\u0cb8\u0ccd\u0c9f\u0ccd\u200c\u0c97\u0cc6 \u0cb9\u0ccb\u0c97\u0ccd\u0ca4\u0cbe\u0cb0\u0cbe?", "*\u0cac\u0cb0\u0cb5\u0ca3\u0cbf\u0c97\u0cc6 \u0c8e\u0cb7\u0ccd\u0c9f\u0cc1 \u0c95\u0cb7\u0ccd\u0c9f?-\u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0cac\u0cb0\u0cc6\u0caf\u0ccb\u0ca6\u0ca8\u0ccd\u0ca8\u0cc1 \u0c95\u0cb2\u0cbf\u0caf\u0cac\u0cc7\u0c95\u0cc1. \u0c8f\u0ca8\u0ccb \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cac\u0cc7\u0c95\u0cc1. \u0c86\u0c97 \u0c8e\u0cb2\u0ccd\u0cb2\u0cb5\u0cc2 \u0ca4\u0cbe\u0ca8\u0cbe\u0c97\u0cbf\u0caf\u0cc7 \u0cac\u0cb0\u0cc1\u0ca4\u0ccd\u0ca4\u0cc6. \u0ca8\u0cbe\u0ca8\u0cc1 \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c85\u0cb5\u0cb0 \u0ca8\u0cbe\u0cb2\u0ccd\u0c95\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c97\u0cc6 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0cac\u0cb0\u0cb5\u0ca3\u0cbf\u0c97\u0cc6\u0caf\u0ca8\u0ccd\u0ca8\u0cc1 \u0c92\u0c82\u0ca6\u0cc1 \u0cb8\u0cb2 \u0ca8\u0ccb\u0ca1\u0ccd\u0ca4\u0cbe\u0cb0\u0cc6. \u0c87\u0cb7\u0ccd\u0c9f\u0cb5\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cb8\u0ca6 \u0cac\u0cc1\u0c9f\u0ccd\u0c9f\u0cbf\u0c97\u0cc6 \u0cb9\u0cbe\u0c95\u0ccd\u0ca4\u0cbe\u0cb0\u0cc6. \u0ca8\u0cc0\u0ca8\u0cc1 \u0c87\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc0\u0ca4\u0cbf\u0caf\u0cbe \u0c85\u0ca5\u0cb5\u0cbe \u0ca8\u0cbe\u0ca8\u0cc7 \u0cac\u0cb0\u0cc6\u0caf\u0cb2\u0cbe \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0c97 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc6\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc6\u0ca8\u0cc6\u0cb8\u0cc1\u0ca4\u0ccd\u0ca4\u0cc6. \u0c86 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0cb5\u0cbe\u0c97 \u0c8e\u0cb2\u0ccd\u0cb2\u0cbf\u0caf\u0cc2 \u0c95\u0cb7\u0ccd\u0c9f \u0c85\u0ca8\u0cbf\u0cb8\u0ccb\u0cb2\u0ccd\u0cb2.", "*\u0c87\u0c82\u0ca6\u0cbf\u0ca8 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cac\u0c97\u0ccd\u0c97\u0cc6?-\u0c87\u0c82\u0ca6\u0cbf\u0ca8 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb8\u0ccd\u0c9f\u0cbe\u0cb0\u0ccd \u0c95\u0c82\u0ca1\u0cb0\u0cc6 \u0cb9\u0cc6\u0ca6\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc1, \u0c95\u0cc6\u0cb2\u0cb5\u0cb0\u0cc1 \u0c85\u0cb5\u0ca8\u0cc1 \u0c9a\u0cbf\u0c95\u0ccd\u0c95\u0cb5\u0ca8\u0cc1 \u0ca8\u0cae\u0c97\u0cc7 \u0cb9\u0cc7\u0cb3\u0ccd\u0cb3\u0ccb\u0c95\u0cc6 \u0cac\u0cb0\u0ccd\u0ca4\u0cbe\u0ca8\u0cc6 \u0c85\u0c82\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0c8e\u0c82\u0ca5\u0cb5\u0cb0\u0cc7 \u0c87\u0cb0\u0cb2\u0cbf, \u0ca8\u0cc0\u0cb5\u0cc1 \u0cb9\u0cc0\u0c97\u0cc6 \u0cae\u0cbe\u0ca1\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0ca8\u0ccd\u0ca8\u0cc7 \u0cae\u0cbe\u0ca1\u0cbf \u0c85\u0ca8\u0ccd\u0ca8\u0cc1\u0cb5\u0c82\u0ca4\u0cb9 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0c85\u0c82\u0ca4\u0cb9 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0ca8\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "*\u0ca8\u0cc0\u0cb5\u0cc1 \u0c95\u0cbe\u0ca3\u0cbf\u0cb8\u0cbf\u0ca6\u0ccd\u0ca6\u0cc1 \u0cac\u0cb0\u0cc0 \u0c97\u0c82\u0cad\u0cc0\u0cb0 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc7?-\u0ca8\u0cae\u0ccd\u0cae \u0cae\u0ca8\u0cc6\u0caf \u0c89\u0ca6\u0cbe\u0cb9\u0cb0\u0ca3\u0cc6 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbe\u0ca6\u0cb0\u0cc6, \u0c95\u0cae\u0cb2\u0ccd\u200c\u0cb9\u0cbe\u0cb8\u0ca8\u0ccd\u200c \u0c85\u0cb5\u0cb0\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1. \u0cae\u0cbe\u0cb8\u0ccd\u200c \u0c86\u0c97\u0cbf, \u0caa\u0c95\u0ccd\u0c95\u0cbe \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0cb9\u0cc0\u0cb0\u0ccb \u0c86\u0c97\u0cbf, \u0ca1\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0c86\u0c97\u0cbf \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb5\u0cb0\u0cc1. \u0c92\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c8f\u0ca8\u0ccb \u0cae\u0cbe\u0ca1\u0ccb\u0c95\u0cc6 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cb0\u0cc1. \u0cac\u0ca6\u0cb2\u0cbe\u0cb5\u0ca3\u0cc6 \u0cac\u0cc7\u0c95\u0cc1 \u0ca8\u0cbf\u0c9c. \u0cb9\u0cbe\u0c97\u0c82\u0ca4, \u0ca8\u0ca8\u0c97\u0cc6 \u0c87\u0ca8\u0ccd\u0ca8\u0cca\u0cac\u0ccd\u0cac \u0cb6\u0ccd\u0cb0\u0cc0\u0ca6\u0cc7\u0cb5\u0cbf, \u0c9c\u0caf\u0cb8\u0cc1\u0ca7 \u0c86\u0c97\u0cb2\u0cc1 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2 . \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0cac\u0cb0\u0cb2\u0ccd\u0cb2. \u0cb9\u0cbe\u0ca1\u0cc1\u0c97\u0cb3\u0cb2\u0ccd\u0cb2\u0cbf \u0c95\u0cbe\u0c9f\u0ca8\u0ccd\u200c \u0cb8\u0cc0\u0cb0\u0cc6 \u0c89\u0c9f\u0ccd\u0c9f\u0cc1 \u0cb8\u0cbf\u0c82\u0caa\u0cb2\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0ccb\u0ca6\u0cc7 \u0ca8\u0ca8\u0c97\u0cbf\u0cb7\u0ccd\u0c9f."], "title": "\u0c95\u0ca8\u0ccd\u0ca8\u0ca1 \u0ca8\u0ca8\u0ccd\u0ca8 \u0cac\u0ca6\u0cc1\u0c95\u0cbf\u0c97\u0cc6 \u0cb9\u0ca4\u0ccd\u0ca4\u0cbf\u0cb0,\u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c92\u0cb3\u0ccd\u0cb3\u0cc7 \u0cac\u0cb0\u0cb9\u0c97\u0cbe\u0cb0\u0cb0\u0cc1 \u0cac\u0cb0\u0cac\u0cc7\u0c95\u0cc1"},
{"url": "https://www.udayavani.com/kannada/news/interviews/157258/apoorva", "content": ["\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \"\u0c85\u0caa\u0cc2\u0cb0\u0ccd\u0cb5' \u0cac\u0cbf\u0ca1\u0cc1\u0c97\u0ca1\u0cc6 \u0ca8\u0c82\u0ca4\u0cb0 \u0cae\u0cbe\u0ca4\u0cbf\u0c97\u0cc6 \u0cb8\u0cbf\u0c95\u0ccd\u0c95\u0cbf\u0cb0\u0cb2\u0cbf\u0cb2\u0ccd\u0cb2. \u0c86 \u0cac\u0c97\u0ccd\u0c97\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc6, \"\u0c85\u0caa\u0cc2\u0cb0\u0ccd\u0cb5 \u0c93\u0ca1\u0cbf\u0ca6\u0ccd\u0cb0\u0cc6 \u0cb8\u0cbf\u0c97\u0ccd\u0ca4\u0cbe \u0c87\u0ca6\u0ccd\u0ca6\u0cc6. \u0c93\u0ca1\u0ccd\u0cb2\u0cbf\u0cb2\u0ccd\u0cb2 \u0ca8\u0cbe\u0ca8\u0cc1 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2 \u0c85\u0cb7\u0ccd\u0c9f\u0cc7 ...' \u0c8e\u0c82\u0cac \u0c85\u0ca8\u0ccd\u0ca8\u0ccb \u0ca4\u0cae\u0cbe\u0cb7\u0cc6 \u0cae\u0cbe\u0ca4\u0cc1 \u0cb9\u0cca\u0cb0\u0cac\u0cb0\u0cc1\u0ca4\u0ccd\u0ca4\u0cc6. \u0c85\u0cb5\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0ca6 \u0cae\u0cc7\u0cb2\u0cbf\u0ca6\u0ccd\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb8\u0cc1\u0cb3\u0ccd\u0cb3\u0cbe\u0caf\u0cbf\u0ca4\u0cc1. \u0cb9\u0cbe\u0c97\u0c82\u0ca4, \u0c85\u0cb5\u0cb0\u0cbf\u0c97\u0cc6 \"\u0c85\u0caa\u0cc2\u0cb0\u0ccd\u0cb5' \u0cae\u0cc7\u0cb2\u0cc6 \u0c95\u0ccb\u0caa\u0cb5\u0cbf\u0cb2\u0ccd\u0cb2, \u0cac\u0cc7\u0cb8\u0cb0\u0cb5\u0cc2 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0ccb\u0ca1\u0cc1\u0c97\u0cb0 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8 \u0cb8\u0cb0\u0cbf\u0caf\u0cbe\u0c97\u0cbf\u0cb2\u0ccd\u0cb2\u0cb5\u0cb2\u0ccd\u0cb2\u0cbe \u0c8e\u0c82\u0cac \u0cb8\u0ca3\u0ccd\u0ca3 \u0cac\u0cc7\u0c9c\u0cbe\u0cb0\u0cc1, \u0c95\u0ccb\u0caa\u0cb5\u0cbf\u0ca6\u0cc6. \"\u0c85\u0caa\u0cc2\u0cb0\u0ccd\u0cb5' \u0cac\u0c97\u0ccd\u0c97\u0cc6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cbe?", "\u0c93\u0cb5\u0cb0\u0ccd\u200c \u0c9f\u0cc1 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c\u00a0", "\u0c85\u0caa\u0cc2\u0cb0\u0ccd\u0cb5 \u0ca1\u0cbf \u0c97\u0ccd\u0cb0\u0cc7\u0ca1\u0ccd\u200c \u0cb8\u0cbf\u0ca8\u0ccd\u0cae\u0cbe \u0c85\u0cb2\u0ccd\u0cb2!\u0ca8\u0cbe\u0ca8\u0cc1 \u0cb8\u0cbf\u0ca8\u0ccd\u0cae\u0cbe \u0cb9\u0cc7\u0c97\u0cbf\u0ca6\u0cc6 \u0c85\u0ca8\u0ccd\u0ca8\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cbf\u0c82\u0ca6\u0cc6\u0caf\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c92\u0c82\u0ca6\u0cc1 \u0cb8\u0cb2 \u0ca4\u0cbf\u0cb0\u0cc1\u0cb5\u0cbf \u0ca8\u0ccb\u0ca1\u0cbf\u0ca6\u0cb0\u0cc6 \u0c89\u0ca4\u0ccd\u0ca4\u0cb0 \u0cb8\u0cbf\u0c97\u0cc1\u0ca4\u0ccd\u0ca4\u0cc6. \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0cb8\u0cb2 \u0c92\u0ca4\u0ccd\u0ca4\u0cbf \u0c92\u0ca4\u0ccd\u0ca4\u0cbf \u0c95\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \"\u0c85\u0caa\u0cc2\u0cb0\u0ccd\u0cb5' \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cc6 \u0c85\u0c82\u0ca4. \"\u0ca8\u0cc0\u0cb5\u0cc1 \u0ca8\u0ca8\u0ccd\u0ca8 \u0c95\u0cc8 \u0cb9\u0cbf\u0ca1\u0c95\u0cc6\u0cc2\u0c82\u0ca1\u0cc1, \u0ca8\u0ca8\u0ccd\u0ca8 \u0cb9\u0cc6\u0c97\u0cb2 \u0cae\u0cc7\u0cb2\u0cc6 \u0c95\u0cc8 \u0cb9\u0cbe\u0c95\u0ccd\u0c95\u0cca\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0cb8\u0cbf\u0ca8\u0cbf\u0cae\u0cbe \u0c87\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0cc6' \u0c85\u0c82\u0ca4 \u0c95\u0ccd\u0cb2\u0cbf\u0caf\u0cb0\u0ccd\u200c \u0c86\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0cac\u0cc7\u0cb8\u0cbf\u0c95\u0ccd\u200c \u0c85\u0cb0\u0ccd\u0ca5 \u0c86\u0c97\u0ca6\u0cc7 \u00a0\u0cb9\u0ccb\u0c97\u0cac\u0cb9\u0cc1\u0ca6\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0cb9\u0cc7\u0cb3\u0cbf\u0caf\u0cc7 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cbf\u0ca6\u0cc6. \"\u0c85\u0caa\u0cc2\u0cb0\u0ccd\u0cb5'\u0cb3\u0ca8\u0ccd\u0ca8\u0cc1 19\u0ca8\u0cc7 \u0cb5\u0cb0\u0ccd\u0cb7\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf \u0cac\u0cbf\u0c9f\u0ccd\u0c9f\u0cc6. \u0c87\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 18 \u0cb5\u0cb0\u0ccd\u0cb7\u0ca8\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cae\u0cbe\u0ca1\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc2 \u0c89\u0c82\u0c9f\u0cc1. \u0c88 \u0cb5\u0cb0\u0ccd\u0cb7\u0ca8\u0ccd\u200c \u0cac\u0cbf\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cbf\u0ca6\u0ccd\u0ca6 \u0cae\u0ccb\u0cb9, \u0ca8\u0ca8\u0ccd\u0ca8\u0cb2\u0ccd\u0cb2\u0cbf\u0ca6\u0ccd\u0ca6 \u0c86\u0cb8\u0cc6 \u0c86\u0c97\u0cbf\u0ca4\u0ccd\u0ca4\u0cc1. \u0c87\u0cb2\u0ccd\u0cb2\u0cbf \u0c95\u0cbe\u0cae\u0cbf\u0ca1\u0cbf \u0c87\u0cb2\u0ccd\u0cb2 \u0c85\u0ca8\u0ccd\u0ca8\u0ccb\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cc1. \u0cae\u0cc0\u0ca1\u0cbf\u0caf\u0cbe\u0ca6\u0cb5\u0cb0\u0cc1 \u0c85\u0ca6\u0cb0\u0cb2\u0ccd\u0cb2\u0cbf, \u0c85\u0ca6\u0cbf\u0cb2\u0ccd\u0cb2, \u0c87\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cae\u0cc1\u0c82\u0c9a\u0cc6\u0caf\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c87\u0c82\u0ca6\u0cc1 \u0c85\u0ca6\u0ca8\u0ccd\u0ca8\u0cc1 \u0cb8\u0cae\u0cb0\u0ccd\u0ca5\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8 \u0cac\u0cc7\u0cb0\u0cc6 \u0c87\u0cb0\u0cac\u0cc7\u0c95\u0cbf\u0ca4\u0ccd\u0ca4\u0cc1. \"\u0c85\u0caa\u0cc2\u0cb0\u0ccd\u0cb5'\u0c97\u0cc6 \u0ca4\u0ccd\u0cb0\u0cbf\u0cac\u0ccd\u0cac\u0cb2\u0ccd\u200c \u0c8e\u0c95\u0ccd\u0cb8\u0ccd\u200c \u0c85\u0c82\u0ca4 \u0cb9\u0cbe\u0c95\u0cbf\u0ca6\u0ccd\u0ca6\u0cc6. \u0ca4\u0ccd\u0cb0\u0cbf\u0cac\u0ccd\u0cac\u0cb2\u0ccd\u200c \u0c8e\u0c95\u0ccd\u0cb8\u0ccd\u200c \u0c85\u0c82\u0ca6\u0cb0\u0cc6 \u0c8e\u0cb2\u0ccd\u0cb2\u0cb0\u0cc2 \u0c95\u0cbe\u0cae\u0ca8\u0ccd\u200c \u0c86\u0c97\u0cbf \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc7 \u0cac\u0cc7\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0c85\u0ca6\u0cc1 \u0cb9\u0cbe\u0c97\u0cb2\u0ccd\u0cb2 \u0c85\u0c82\u0ca4 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cc7 \u0cb8\u0ccd\u0caa\u0cb7\u0ccd\u0c9f\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0ccb, \u0ca8\u0cbe\u0cb5\u0cc1 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0c92\u0c82\u0ca6\u0cc1, \u0c86\u0c97\u0ccb\u0ca6\u0cc1 \u0c92\u0c82\u0ca6\u0cc1, \u0c95\u0cc6\u0cc2\u0ca8\u0cc6\u0c97\u0cc6 \u0c8e\u0cb2\u0ccd\u0cb2\u0cbe \u0cb8\u0cc7\u0cb0\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c92\u0c82\u0ca6\u0cc1! \u0ca4\u0caa\u0ccd\u0caa\u0cc7\u0ca8\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \"\u0c86\u0caa\u0cc2\u0cb0\u0ccd\u0cb5' \u0cac\u0c97\u0ccd\u0c97\u0cc6 \u0cb9\u0cc6\u0cae\u0ccd\u0cae\u0cc6 \u0c87\u0ca6\u0cc6. \u0ca8\u0cbe\u0ca8\u0cc7\u0ca8\u0cc1 \u0ca1\u0cbf \u0c97\u0ccd\u0cb0\u0cc7\u0ca1\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cb2\u0ccd\u0cb2.", "100 \u0c95\u0ccb\u0c9f\u0cbf \u0cb8\u0cbf\u0ca8\u0ccd\u0cae\u0cbe\u0ca6\u0cb7\u0ccd\u0c9f\u0cc1 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6\u0c87\u0ca6\u0cc1 100 \u0c95\u0ccb\u0c9f\u0cbf \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. 100 \u0c95\u0ccb\u0c9f\u0cbf \u0cb8\u0cbf\u0ca8\u0cbf\u0cae\u0cbe\u0ca6\u0cb7\u0ccd\u0c9f\u0cc1 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0cac\u0ccd\u0caf\u0cbe\u0c82\u0c95\u0cb2\u0ccd\u0cb2\u0cbf \u0ca6\u0cc1\u0ca1\u0ccd\u0ca1\u0cc1 \u0c87\u0ca1\u0cb2\u0cc1 \u0cb8\u0cbf\u0ca8\u0ccd\u0cae\u0cbe \u0cae\u0cbe\u0ca1\u0cbf\u0ca6\u0cb5\u0ca8\u0cb2\u0ccd\u0cb2. \u0cac\u0ccd\u0caf\u0cbe\u0c82\u0c95\u0cb2\u0ccd\u0cb2\u0cbf \u0ca6\u0cc1\u0ca1\u0ccd\u0ca1\u0cc1 \u0c87\u0ca1\u0ccb\u0c95\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cbe\u0c97\u0cbf\u0ca6\u0ccd\u0cb0\u0cc6, \u0c85\u0ca6\u0cb0\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc1 \u0c95\u0cbe\u0cae\u0cbf\u0ca1\u0cbf \u0cb8\u0cc0\u0ca8\u0ccd\u200c \u0cb9\u0cbe\u0c95\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f \u0c85\u0cb2\u0ccd\u0cb2. \u0cb9\u0cc1\u0ca1\u0cc1\u0c97\u0cbf\u0c97\u0cc6 \u0cb8\u0ccd\u0cb5\u0cbf\u0cae\u0ccd\u0cae\u0cbf\u0c82\u0c97\u0ccd\u200c \u0cb8\u0cc2\u0c9f\u0ccd\u200c \u0cb9\u0cbe\u0c95\u0cbf\u0cb8\u0cbf \u0cb8\u0cbf\u0ca8\u0cbf\u0cae\u0cbe \u0ca4\u0cc6\u0c97\u0cc6\u0caf\u0ccb\u0ca6\u0cc1 \u0c95\u0cb7\u0ccd\u0c9f \u0c85\u0cb2\u0ccd\u0cb2. \u0cb2\u0cbf\u0cab\u0ccd\u0c9f\u0ccd\u0ca8\u0cbf\u0c82\u0ca6 \u0c86\u0c9a\u0cc6 \u0cac\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cc7\u0ca8\u0cc1 \u0c95\u0cb7\u0ccd\u0c9f \u0c85\u0cb2\u0ccd\u0cb2. \u0cac\u0c9f\u0ccd\u200c, \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6 \u0c8f\u0ca8\u0cc1 \u0c89\u0ca6\u0ccd\u0ca6\u0cc7\u0cb6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1, \u0c90\u0ca1\u0cbf\u0caf\u0cbe \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cae\u0cc1\u0c96\u0ccd\u0caf \u0c86\u0c97\u0cc1\u0ca4\u0ccd\u0ca4\u0cc6. \u0ca8\u0cbe\u0ca8\u0cc1 \u0cb9\u0cbf\u0c82\u0c97\u0cbf\u0cb0\u0cc1\u0ca4\u0ccd\u0ca4\u0cc6 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0ca6\u0cb0\u0cc6, \u0ca8\u0cc0\u0cb5\u0cc1 \u0cb9\u0cbe\u0c97\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf \u0c85\u0c82\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c89\u0ca4\u0ccd\u0ca4\u0cb0 \u0c95\u0cc6\u0cc2\u0ca1\u0ccb\u0c95\u0cc6 \u0c86\u0c97\u0ccb\u0ca6\u0cbf\u0cb2\u0ccd\u0cb2. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6, \u0c97\u0ccd\u0cb0\u0cbe\u0cae\u0cb0\u0ccd\u200c \u0cae\u0ca4\u0ccd\u0ca4\u0cc1 \u0c97\u0ccd\u0cb2\u0cbe\u0cae\u0cb0\u0ccd\u200c \u0c87\u0cb2\u0ccd\u0cb2, \u0ca8\u0ccd\u0caf\u0cc2 \u0cab\u0ccd\u0cb2\u0cc7\u0cb5\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe \u0c87\u0ca6\u0cc1 \u0c85\u0c82\u0ca6\u0cbf\u0ca6\u0ccd\u0ca6\u0cc6. \u0c87\u0ca6\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe \u0c85\u0cb2\u0ccd\u0cb2. \u0ca6\u0cb0\u0ccd\u0cb6\u0ca8\u0ccd\u200c, \u0cb8\u0cc1\u0ca6\u0cc0\u0caa\u0ccd\u200c \u0cb8\u0cbf\u0ca8\u0cbf\u0cae\u0cbe \u0ca4\u0cb0\u0cb9 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cac\u0cc7\u0ca1\u0cbf. \u0ca8\u0cbe\u0ca8\u0cc1 \u0cb9\u0cbe\u0c97\u0cc6 \u0cae\u0cbe\u0ca1\u0cbf\u0cb2\u0ccd\u0cb2. \u0cac\u0cc7\u0cb0\u0cc6 \u0ca5\u0cb0\u0cbe \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0c95\u0cc6 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cc0\u0cb5\u0cc1 \u0cb9\u0cbe\u0c97\u0cc6 \u0ca8\u0ccb\u0ca1\u0ccb\u0c95\u0cc6 \u0c9f\u0ccd\u0cb0\u0cc8 \u0cae\u0cbe\u0ca1\u0cbf \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cc6.", "\u0ca8\u0c82\u0c97\u0cc6 \u0cb8\u0cbf\u0ca8\u0ccd\u0cae\u0cbe \u0ca1\u0cbf\u0cab\u0cbf\u0c95\u0cb2\u0ccd\u0c9f\u0ccd \u00a0\u0c85\u0cb2\u0ccd\u0cb2\u0ca8\u0cbe\u0ca8\u0cc1 \u0c8e\u0cab\u200c\u0cb0\u0ccd\u0c9f\u0ccd\u200c\u0c97\u0cc6 \u0c97\u0ccc\u0cb0\u0cb5 \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf. \u0c88\u0c97 \u0ca8\u0cbf\u0cae\u0ccd\u0cae \u0ca4\u0cbe\u0caf\u0cbf \u0c85\u0ca1\u0cc1\u0c97\u0cc6 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0c8e\u0cb2\u0ccd\u0cb2\u0cbe \u0ca6\u0cbf\u0ca8\u0cb5\u0cc2 \u0c85\u0ca1\u0cc1\u0c97\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cbe? \u0c87\u0cb2\u0ccd\u0cb2, \u0c92\u0c82\u0ca6\u0cc1 \u0ca6\u0cbf\u0ca8 \u0c89\u0caa\u0ccd\u0caa\u0cc1 \u0c95\u0ca1\u0cbf\u0cae\u0cc6 \u0c87\u0cb0\u0cc1\u0ca4\u0ccd\u0ca4\u0cc6, \u0c96\u0cbe\u0cb0 \u0c9c\u0cbe\u0cb8\u0ccd\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0cc6. \u0ca8\u0cbe\u0ca8\u0cc1 \u0c96\u0c82\u0ca1\u0cbf\u0ca4\u0cb5\u0cbe\u0c97\u0cb2\u0cc2 \u0c95\u0ca8\u0ccd\u0ca8\u0ca1 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0ca8\u0cc1\u0cb5 \u0c85\u0ca1\u0cc1\u0c97\u0cc6 \u0cac\u0ca1\u0cbf\u0cb8\u0ccd\u0ca4\u0cbe\u0ca8\u0cc7 \u0c87\u0cb0\u0cbf\u00a4\u00e0\u0ca8\u0cbf. \u0cb9\u0cca\u0cb8 \u0cb9\u0cca\u0cb8 \u0cb5\u0cc6\u0cb0\u0cc8\u0c9f\u0cbf \u0cae\u0cbe\u0ca1\u0ccd\u0ca4\u0cbe\u0ca8\u0cc7 \u0c87\u0cb0\u0cbf\u00a4\u00e0\u0ca8\u0cbf. \u0c88 \u0cb8\u0cbe\u0cb0\u0cbf \u0c89\u0caa\u0ccd\u0caa\u0cc1, \u0c96\u0cbe\u0cb0 \u0c87\u0cb0\u0cb2\u0ccd\u0cb2 \u0c85\u0c82\u0ca4\u0cbe\u0ca8\u0cc2 \u0cb9\u0cc7\u0cb3\u0cbf\u0ca6\u0ccd\u0ca6\u0cc0\u0ca8\u0cbf. \u0cac\u0c9f\u0ccd\u200c \u0c89\u0caa\u0ccd\u0caa\u0cc1, \u0c96\u0cbe\u0cb0 \u0c87\u0cb2\u0ccd\u0cb2 \u0c85\u0c82\u0ca4 \u0ca4\u0cc6\u0c97\u0cc6\u0ca6\u0cc1 \u0cae\u0cc1\u0c96\u0ca6 \u0cae\u0cc7\u0cb2\u0cc6 \u0c8e\u0cb0\u0c9a\u0cbf\u0ca6\u0ccd\u0ca6\u0cc0\u0cb0\u0cbf. \u0c85\u0ca6\u0cc1 \u0cb9\u0cbe\u0c97\u0cc7 \u0c87\u0cb0\u0cc1\u0ca4\u0ccd\u0ca4\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0c85\u0ca6\u0ca8\u0ccd\u0ca8\u0cc1 \u0ca4\u0cc6\u0c97\u0cbf\u0ca4\u0cc0\u0ca8\u0cbf. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cc1 \u0c95\u0cb7\u0ccd\u0c9f \u0c85\u0cb2\u0ccd\u0cb2. \u0c8e\u0cb2\u0ccd\u0cb2\u0cbe \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0c86\u0c97\u0cbf\u0cb0\u0cb2\u0ccd\u0cb2. \u0c88 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0ca8\u0cbe\u0ca8\u0cc1 \u0caf\u0cbe\u0c95\u0cc6 2 \u0cb5\u0cb0\u0ccd\u0cb7 \u0c9f\u0cc8\u0cae\u0ccd\u200c \u0ca4\u0c97\u0ccb\u0cac\u0cc7\u0c95\u0cbf\u0ca4\u0ccd\u0ca4\u0cc1, \u0c92\u0c82\u0ca6\u0cc2\u0cb5\u0cb0\u0cc6 \u0cb5\u0cb0\u0ccd\u0cb7 \u0c95\u0cbe\u0cb2 \u0c8e\u0ca1\u0cbf\u0c9f\u0cbf\u0c82\u0c97\u0ccd\u200c \u0cae\u0cbe\u0ca1\u0ccd\u0ca4\u0cbe \u0c95\u0cc2\u0cb0\u0cac\u0cc7\u0c95\u0cbf\u0ca4\u0ccd\u0ca4\u0cc1? \u0c87\u0ca6\u0c95\u0ccd\u0c95\u0cbf\u0c82\u0ca4 \u0c95\u0cbe\u0c82\u0caa\u0ccd\u0cb2\u0cbf\u0c95\u0cc7\u0c9f\u0cc6\u0ca1\u0ccd\u200c \u0cb8\u0cbf\u0ca8\u0cbf\u0cae\u0cbe \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cc6. \u0ca8\u0cbe\u0ca8\u0cc1 \u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c87\u0ca6\u0cc6\u0cc2\u0c82\u0ca6\u0cc1, \u0c85\u0ca6\u0cc6\u0cc2\u0c82\u0ca6\u0cc1. \u0cb5\u0cbf\u0cb6\u0ccd\u0cb5\u0cbe\u0cb8 \u0c87\u0ca4\u0ccd\u0ca4\u0cc1. \u0c9c\u0ca8 \u0c87\u0ca6\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0ccd\u0ca4\u0cbe\u0cb0\u0cc6 \u0c85\u0c82\u0ca4. \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cbf\u0ca6\u0cc6. \u0cab\u200c\u0cb2 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0c9f\u0cc6\u0c95\u0ccd\u0ca8\u0cc0\u0cb7\u0cbf\u0caf\u0ca8\u0ccd\u0cb8\u0ccd\u200c, \u0c86 \u0cb5\u0cb0\u0ccd\u0cb7\u0ca8\u0ccd\u200c \u0cac\u0cbf\u0ca1\u0cbf, \u0c87\u0ca6\u0cc1 \u0cac\u0cc7\u0ca1 \u0c85\u0c82\u0ca4\u0cc6\u0cb2\u0ccd\u0cb2\u0cbe \u0cb9\u0cc7\u0cb3\u0cbf\u0ca6\u0ccd\u0cb0\u0cc1. \u0c92\u0c82\u0ca6\u0cc1 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb5\u0cb0\u0ccd\u0cb7\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0cb8\u0ccd\u0c9f\u0cc8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0ca8\u0ca8\u0c97\u0cc6 \u0cb8\u0c95\u0ccd\u0cb8\u0cb8\u0ccd\u200c, \u0cab\u0cc7\u0cb2\u0ccd\u0caf\u0cc2\u0cb0\u0ccd\u200c \u0cae\u0cc1\u0c96\u0ccd\u0caf \u0c85\u0cb2\u0ccd\u0cb2. \u0c8e\u0cab\u200c\u0cb0\u0ccd\u0c9f\u0ccd\u200c \u0cae\u0cc1\u0c96\u0ccd\u0caf. \u0c85\u0ca6\u0cc1 \"\u0c85\u0caa\u0cc2\u0cb0\u0ccd\u0cb5'\u0ca6\u0cb2\u0ccd\u0cb2\u0cbf\u0ca6\u0cc6 \u0c85\u0cb7\u0ccd\u0c9f\u0cc1 \u0cb8\u0cbe\u0c95\u0cc1. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cae\u0ca4\u0ccd\u0ca4\u0cc6 \u0cb9\u0cc7\u0cb3\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc1 \u0cae\u0ca8\u0cc6\u0caf\u0cb2\u0ccd\u0cb2\u0cbf \u00a0\u0c92\u0c82\u0ca6\u0cc6\u0cc2\u0c82\u0ca6\u0cc1 \u0cab\u0ccd\u0cb0\u0cc6\u00e0\u0cae\u0ccd\u200c \u0ca4\u0ccb\u0cb0\u0cbf\u0cb8\u0cbf, \u0c8e\u0c95\u0ccd\u0cb8\u0ccd\u200c\u0caa\u0ccd\u0cb2\u0cc7\u0ca8\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c85\u0cb5\u0cbe\u0c97 \u0cb9\u0ccb\u0c97\u0cbf \u0cac\u0cb0\u0cc0\u0cb0\u0cbf \"\u0c85\u0caa\u0cc2\u0cb0\u0ccd\u0cb5' \u0c8f\u0ca8\u0cc1 \u0c85\u0c82\u0ca4. \u0c86\u0c97 \u0c85\u0ca6\u0cb0 \u0cb5\u0ccd\u0caf\u0cbe\u0cb2\u0ccd\u0caf\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6.", "\u0ca8\u0ca8\u0ccd\u0ca8 \u0cb8\u0cbf\u0ca8\u0ccd\u0cae\u0cbe \u0cb9\u0ccd\u0caf\u0cbe\u0c82\u0ca1\u0cbf\u0c95\u0ccd\u0caf\u0cbe\u0caa\u0ccd\u0c9f\u0ccd \u0c85\u0c82\u0ca4 \u0cac\u0cbf\u0cb8\u0cbe\u0c95\u0cb2\u0ccd\u0cb2\u0c87\u0cb5\u0ca4\u0ccd\u0ca4\u0cc1 \u0c9c\u0ca8 \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb0\u0cc6, \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb9\u0cca\u0c95\u0ccd\u0c95\u0cb3 \u0cae\u0cc7\u0cb2\u0cc6 \u0ca6\u0ccd\u0cb0\u0cbe\u0c95\u0ccd\u0cb7\u0cbf \u0cb9\u0cbe\u0c95\u0cbf\u0ca6\u0ccd\u0cb0\u0cc1, \u0c85\u0ca6\u0cc1 \u0cb9\u0cbe\u0c95\u0cbf\u0ca6\u0ccd\u0cb0\u0cc1 \u0c85\u0c82\u0ca4\u0cbe\u0cb0\u0cc6. \u0cac\u0cc7\u0cb0\u0cc6 \u0cae\u0cbe\u0ca1\u0cbf\u0ca6\u0cbe\u0c97 \u0c8f\u0ca8\u0cc7\u0cb3\u0ccd\u0ca4\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2 \u0c85\u0c82\u0ca4\u0cbe\u0cb0\u0cc6. \u0ca8\u0c82\u0c97\u0cc6 \u0c85\u0ca6\u0cc1 \u0cae\u0cc1\u0c96\u0ccd\u0caf \u0c86\u0cb2\u0ccd\u0cb2. \u0ca8\u0cbe\u0ca8\u0cc1 \u0c85\u0ca6\u0ca8\u0ccd\u0ca8\u0cc2 \u00a0\u0cae\u0cbe\u0ca1\u0ccd\u0ca4\u0cc0\u0ca8\u0cbf, \u0c87\u0ca6\u0ca8\u0ccd\u0ca8\u0cc2 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc1 \u0c88 \u0cb8\u0cbf\u0ca8\u0cbf\u0cae\u0cbe \u0cb9\u0cc0\u0c97\u0cc6 \u0c87\u0cb0\u0cac\u0cc7\u0c95\u0cc1, \u0cac\u0cb0\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0ca6\u0cb5\u0ca8\u0cc1. \u0ca8\u0ca8\u0c97\u0cc6 \u0caf\u0cbe\u0cb5 \u0cb0\u0cc0\u0ca4\u0cbf\u0caf \u0cac\u0cc7\u0cb8\u0cb0\u0cb5\u0cc2 \u0c87\u0cb2\u0ccd\u0cb2. \u0c95\u0ccb\u0caa\u0cb5\u0cc2 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0ca8\u0ccd\u0ca8 \u0cb9\u0cc6\u0c97\u0cb2 \u0cae\u0cc7\u0cb2\u0cc6 \u0caf\u0cbe\u0cb0\u0cc2 \u0c95\u0cc8 \u0cb9\u0cbe\u0c95\u0cb2\u0cbf\u0cb2\u0ccd\u0cb2\u0cb5\u0cb2\u0ccd\u0cb2\u0cbe \u0c85\u0ca8\u0ccd\u0ca8\u0ccb \u0cac\u0cc7\u0c9c\u0cbe\u0cb0\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0c8e\u0cab\u200c\u0cb0\u0ccd\u0c9f\u0ccd\u200c \u0c87\u0cb2\u0ccd\u0cb5\u0cbe? \u0ca8\u0cbf\u0cae\u0ccd\u0cae \u0ca4\u0cbe\u0caf\u0cbf \u0cac\u0c97\u0ccd\u0c97\u0cc6 \u0ca8\u0cbf\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb5\u0cbe. \u0ca8\u0cbf\u0cae\u0ccd\u0cae \u0ca4\u0cbe\u0caf\u0cbf \u0cac\u0cc7\u0c95\u0c82\u0ca4\u0cbe\u0ca8\u0cc7 \u0ca8\u0cbf\u0cae\u0c97\u0cc6 \u0c85\u0ca1\u0cc1\u0c97\u0cc6\u0caf\u0ca8\u0ccd\u0ca8 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cbe\u0c97\u0cbf \u0cae\u0cbe\u0ca1\u0ccd\u0ca4\u0cbe\u0cb0\u0cbe? \u0ca6\u0cc1\u0ca1\u0ccd\u0ca1\u0cbf\u0ca8 \u0c89\u0ca6\u0ccd\u0ca6\u0cc7\u0cb6 \u0c87\u0cb2\u0ccd\u0cb2\u0ca6\u0cc7\u0ca8\u0cc6 \u0ca8\u0cbe\u0ca8\u0cc1 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7 \u0cb8\u0cae\u0caf \u0ca4\u0c97\u0cc6\u0cc2\u0c82\u0ca1\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0ca6\u0cc1\u0ca1\u0ccd\u0ca1\u0cc1 \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0ca8\u0cbe \u0caa\u0ccd\u0cb0\u0cc0\u0ca4\u0cbf\u0cb8\u0ccd\u0ca4\u0cc0\u0ca8\u0cbf. \"\u0cb6\u0cbe\u0c82\u0ca4\u0cbf \u0c95\u0ccd\u0cb0\u0cbe\u0c82\u0ca4\u0cbf', \"\u0c95\u0cbf\u0c82\u0ca6\u0cb0\u0cbf\u0c9c\u0ccb\u0c97\u0cbf', \"\u0c8f\u0c95\u0cbe\u0c82\u0c97\u0cbf', \"\u0c85\u0caa\u0cc2\u0cb0\u0ccd\u0cb5' \u0c87\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0caa\u0ccd\u0cb0\u0cc0\u0ca4\u0cbf\u0cb8\u0ccd\u0ca4\u0cc0\u0ca8\u0ccd\u0cb0\u0cbf. \u0c85\u0ca6\u0cc1 \u0cb9\u0ccd\u0caf\u0cbe\u0c82\u0ca1\u0cbf\u0c95\u0ccd\u0caf\u0cbe\u0caa\u0ccd\u0ca1\u0ccd \u0c85\u0c82\u0ca4 \u0ca4\u0cc6\u0c97\u0cc6\u0ca6\u0cc1 \u0cac\u0cbf\u0cb8\u0cbe\u0c95\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "\u0c8e\u0cb2\u0ccd\u0cb0\u0cc2 \u0cb8\u0cbe\u0cb5\u0cbf\u0ca8 \u0cac\u0cbe\u0c97\u0cbf\u0cb2\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cbe\u0c97 \u0c85\u0caa\u0cc2\u0cb0\u0ccd\u0cb5 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cc6!\u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0cc0\u0cb0\u0ccb \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb5\u0ca8\u0cb2\u0ccd\u0cb2. \u0ca8\u0cbe\u0ca8\u0cc1 \u0cb6\u0cbf\u0cb3\u0ccd\u0cb3\u0cc6\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb5\u0ca8\u0cb2\u0ccd\u0cb2. \u0c86\u0ca6\u0cb0\u0cc6 \u0c85\u0ca6\u0cc1 \u0c87\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6\u0cc1\u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0cab\u0cbf\u0cb2\u0cbe\u0cb8\u0cab\u0cbf \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0cb0\u0cc6 \u0c87\u0cb7\u0ccd\u0c9f\u0caa\u0ca1\u0ccd\u0ca4\u0cbe\u0cb0\u0cc6. \u0c85\u0ca6\u0cc7 \u0ca5\u0cbf\u0caf\u0cc7\u0c9f\u0cb0\u0ccd\u200c\u0ca8\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0caa\u0ca1\u0cb2\u0ccd\u0cb2. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb5\u0caf\u0cb8\u0ccd\u0cb8\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cb0\u0cc2 \u0c95\u0ca1\u0cbf\u0cae\u0cc6 \u0cb9\u0cc7\u0cb3\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c9c\u0cbe\u0cb8\u0ccd\u0ca4\u0cbf \u0cb9\u0cc7\u0cb3\u0ccd\u0c95\u0cca\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0c82\u0ca5\u0ca6\u0cb0\u0cb2\u0ccd\u0cb2\u0cbf \u0c9c\u0ca8 \u0ca8\u0ca8\u0ccd\u0ca8 \u0c87\u0cb0\u0cc1\u0cb5 \u0cb5\u0caf\u0cb8\u0ccd\u0cb8\u0ca8\u0ccd\u0ca8\u0cc7 \u0ca8\u0c82\u0cac\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0cbf\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0caa\u0cb0\u0ccd\u0cb8\u0ca8\u0cb2\u0ccd\u200c\u0c97\u0ccb\u0cb8\u0ccd\u0c95\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cb2\u0ccd\u0cb2. \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c9c\u0cbe\u0cb8\u0ccd\u0ca4\u0cbf \u0c86\u0c97\u0ccb\u0caf\u0cc6\u00a4\u00e0\u0ca8\u0ccb \u0c85\u0ca8\u0ccd\u0ca8\u0cbf\u0cb8\u0cbf\u0cac\u0cbf\u0ca1\u0cc1\u00a4. \"61, 19' \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf\u0c97\u0cc6 \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbe\u0c82\u0c97\u0cc2 \u0c87\u0ca4\u0ccd\u0ca4\u0cc1. \u0c85\u0ca6\u0cc6\u0cb2\u0ccd\u0cb2\u0cbe \u0cac\u0cc7\u0ca1 \u0c85\u0c82\u0ca4 \u0c95\u0cc7\u0cb5\u0cb2 \u0cb5\u0caf\u0cb8\u0ccd\u0cb8\u0cc1 \u0c87\u0c9f\u0ccd\u0c95\u0cca\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca3 \u0c85\u0c82\u0ca4 \u0cae\u0cbe\u0ca1\u0cbf\u0ca6\u0cc6. \u0cb8\u0cc0\u0cb0\u0cbf\u0caf\u0cb8\u0ccd\u200c \u0c9f\u0cbe\u0caa\u0cbf\u0c95\u0ccd\u200c \u0c8e\u0cb2\u0cbf\u0cae\u0cc6\u0c82\u0c9f\u0ccd\u0cb8\u0ccd\u200c \u0c9c\u0cbe\u0cb8\u0ccd\u0ca4\u0cbf \u0c87\u0ca4\u0ccd\u0ca4\u0cc1. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0caa\u0cc0\u0cb8\u0ccd\u200c \u0c95\u0cc2\u0ca1 \u0caf\u0cbe\u0cb0\u0cbf\u0c97\u0cc2 \u0c95\u0cbe\u0ca3\u0cbf\u0cb8\u0cb2\u0cbf\u0cb2\u0ccd\u0cb2. \u00a0\u0c92\u0c82\u0ca6\u0cc1 \u0cb8\u0cbe\u0cb5\u0cbf\u0ca8 \u0cac\u0cbe\u0c97\u0cbf\u0cb2\u0cb2\u0ccd\u0cb2\u0cbf \u0c95\u0ca4\u0cc6 \u0cb6\u0cc1\u0cb0\u0cc1\u0cb5\u0cbe\u0c97\u0cc1\u0ca4\u0ccd\u0ca4\u0cc6. \u0c85\u0ca6\u0cc1 \u0cb8\u0cc0\u0cb0\u0cbf\u0caf\u0cb8\u0ccd\u200c \u0cae\u0ccd\u0caf\u0cbe\u0c9f\u0cb0\u0ccd\u200c. \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0c8f\u0ca8\u0cbe\u0c97\u0cc1\u0ca4\u0ccd\u0ca4\u0cc6 \u0cae\u0cc1\u0c96\u0ccd\u0caf \u0c85\u0cb2\u0ccd\u0cb2. \u0c86 \u0cae\u0cc2\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac\u0cc1\u0ca6\u0cc1 \u0cae\u0cc1\u0c96\u0ccd\u0caf. \u0cac\u0cb9\u0cc1\u0cb6\u0c83 \u0cb9\u0ca6\u0cbf\u0ca8\u0cc8\u0ca6\u0cc1 \u0cb5\u0cb0\u0ccd\u0cb7 \u0c86\u0ca6\u0cae\u0cc7\u0cb2\u0cc6 \u0cb8\u0cbf\u0ca8\u0cbf\u0cae\u0cbe \u0c86\u0cb0\u0ccd\u0ca5\u0cb5\u0cbe\u0c97\u0cac\u0cb9\u0cc1\u0ca6\u0cc7\u0ca8\u0ccb, \u0c8e\u0cb2\u0ccd\u0cb2\u0cb0\u0cc2 \u0cb8\u0cbe\u0cb5\u0cbf\u0ca8 \u0cac\u0cbe\u0c97\u0cbf\u0cb2\u0cc1 \u0ca4\u0cb2\u0cc1\u0caa\u0cbf\u0ca6\u0cbe\u0c97 \"\u0c85\u0caa\u0cc2\u0cb0\u0ccd\u0cb5' \u0cae\u0cc6\u0c9a\u0ccd\u0c9a\u0cc1\u0c97\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cc6.", "- \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc2 \u0c95\u0ccb\u0caa\u0ca6\u0cbf\u0c82\u0ca6 \u0cb9\u0cc7\u0cb3\u0cbf\u0cb2\u0ccd\u0cb2.\u00a0"], "title": "\u0c8e\u0cb2\u0ccd\u0cb0\u0cc2 \u0cb8\u0cbe\u0cb5\u0cbf\u0ca8 \u0cac\u0cbe\u0c97\u0cbf\u0cb2\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cbe\u0c97 \u0c85\u0caa\u0cc2\u0cb0\u0ccd\u0cb5 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cc6!"},
{"url": "https://www.udayavani.com/kannada/news/sudina-fusion/184812/sudina-sonu-sood-special-interview", "content": ["\u0cb8\u0ccb\u0ca8\u0cc1 \u0cb8\u0cc2\u0ca6\u0ccd\u200c \u0ca8\u0c9f, \u0cb0\u0cc2\u0caa\u0ca6\u0cb0\u0ccd\u0cb6\u0cbf \u0cb9\u0cbe\u0c97\u0cc2 \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0caa\u0c95. \u0ca4\u0ca8\u0ccd\u0ca8\u0ca6\u0cc7 \u0cb5\u0cbf\u0cb6\u0cbf\u0cb7\u0ccd\u0c9f \u0c9b\u0cbe\u0caa\u0cc1 \u0cae\u0cc2\u0ca1\u0cbf\u0cb8\u0cbf\u0cb0\u0cc1\u0cb5 \u0cb8\u0ccb\u0ca8\u0cc1, \u0ca4\u0cae\u0ccd\u0cae \u0ca8\u0c9f\u0ca8\u0cc6\u0caf \u0cae\u0cc2\u0cb2\u0c95\u0cb5\u0cc7 \u0c9a\u0cbf\u0ca4\u0ccd\u0cb0\u0cb0\u0cb8\u0cbf\u0c95\u0cb0\u0ca8\u0ccd\u0ca8\u0cc1 \u0c86\u0c95\u0cb0\u0ccd\u0cb7\u0cbf\u0cb8\u0cbf\u0ca6\u0cb5\u0cb0\u0cc1. \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0ca8\u0c9f\u0ca8\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6 \u0c85\u0cb5\u0cb0\u0cc1, \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf, \u0c95\u0ca8\u0ccd\u0ca8\u0ca1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cad\u0cbe\u0cb0\u0ca4\u0ca6 \u0cb5\u0cbf\u0cb5\u0cbf\u0ca7 \u0cad\u0cbe\u0cb7\u0cc6\u0c97\u0cb3 70\u0c95\u0ccd\u0c95\u0cc2 \u0c85\u0ca7\u0cbf\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0cbe\u0c95\u0cbf\u0c9a\u0cbe\u0ca8\u0ccd\u200c \u0c9c\u0ca4\u0cc6 \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u00a0\u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0cae\u0cc1\u0c82\u0ca6\u0cbf\u0ca8 \u0c9c\u0ca8\u0cb5\u0cb0\u0cbf\u0caf\u0cb2\u0ccd\u0cb2\u0cbf \u00a0\u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0c9c\u0cc1\u0cb5\u0cbe\u0ca8\u0ccd\u200c\u0c9c\u0c82\u0c97\u0ccd\u200c \u0c9a\u0cc0\u0ca8\u0cbf \u0cad\u0cbe\u0cb7\u0cc6\u0caf \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u00a0\u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0cb5\u0cbf\u0cb0\u0cb2\u0cbf, \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0caa\u0cbe\u0ca4\u0ccd\u0cb0\u0cb5\u0cbf\u0cb0\u0cb2\u0cbf \u0c85\u0ca6\u0c95\u0ccd\u0c95\u0cca\u0c82\u0ca6\u0cc1 \u0c86\u0c95\u0cb0\u0ccd\u0cb7\u0ca3\u0cc6 \u0ca4\u0cc1\u0c82\u0cac\u0cc1\u0cb5 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4 \u0ca8\u0c9f. 2010\u0cb0\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0c86\u0cb0\u0cc1\u0c82\u0ca7\u0ca4\u0cbf \u0ca4\u0cc6\u0cb2\u0cc1\u0c97\u0cc1 \u0cb8\u0cbf\u0ca8\u0cc6\u0cae\u0cbe\u0c95\u0ccd\u0c95\u0cc6 \u0c86\u0c82\u0ca7\u0ccd\u0cb0 \u0caa\u0ccd\u0cb0\u0ca6\u0cc7\u0cb6 \u0cb8\u0cb0\u0c95\u0cbe\u0cb0\u0ca6 \u0ca8\u0c82\u0ca6\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf, \u0cab\u0cbf\u0cb2\u0ccd\u0cae\u0ccd \u00a0\u0cab\u0cc7\u0cb0\u0ccd \u0caa\u0cc1\u0cb0\u0cb8\u0ccd\u0c95\u0cbe\u0cb0, \u0ca6\u0cac\u0cbe\u0c82\u0c97\u0ccd\u200c \u0cb9\u0cbf\u0c82\u0ca6\u0cbf \u0cb8\u0cbf\u0ca8\u0cc6\u0cae\u0cbe\u0ca6\u0cb2\u0ccd\u0cb2\u0cbf\u0ca8 \u0ca8\u0c9f\u0ca8\u0cc6\u0c97\u0cbe\u0c97\u0cbf \u0c85\u0caa\u0ccd\u0cb8\u0cb0\u0cbe \u0caa\u0ccd\u0cb0\u0cb6\u0cb8\u0ccd\u0ca4\u0cbf \u00a0\u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0cae\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cad\u0cc7\u0c9f\u0cbf \u0ca8\u0cc0\u0ca1\u0cbf\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf\u00a0\u0cb8\u0cc1\u0ca6\u0cbf\u0ca8 \u0c9c\u0ca4\u0cc6 \u0ca4\u0cae\u0ccd\u0cae \u0c85\u0ca8\u0cbf\u0cb8\u0cbf\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0c82\u0c9a\u0cbf\u0c95\u0cc6\u0cc2\u0c82\u0ca1\u0cb0\u0cc1.", "\u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb8\u0ccb\u0ca8\u0cc1 \u0cb8\u0cc2\u0ca6\u0ccd\u200c \u0cae\u0cb2\u0ccd\u0c9f\u0cbf\u0c9f\u0ccd\u0caf\u0cbe\u0cb2\u0cc6\u0c82\u0c9f\u0ccd\u200c \u0caa\u0cb0\u0ccd\u0cb8\u0ca8\u0cbe\u0cb2\u0cbf\u0c9f\u0cbf. \u0c86\u0ca6\u0cb0\u0cc6, \u0c85\u0ca6\u0cbf\u0ca8\u0ccd\u0ca8\u0cc2 \u0cb8\u0c82\u0caa\u0cc2\u0cb0\u0ccd\u0ca3 \u0caa\u0ccd\u0cb0\u0c95\u0cbe\u0cb6\u0cbf\u0cb8\u0cbf\u0cb2\u0ccd\u0cb2\u0cb5\u0cc7?- \u0cb9\u0cbe\u0c97\u0cc7\u0ca8\u0cc2 \u0c87\u0cb2\u0ccd\u0cb2. \u00a0\u0ca6\u0cc7\u0cb6\u0ca6 \u0cb5\u0cbf\u0cad\u0cbf\u0ca8\u0ccd\u0ca8 \u0cad\u0cbe\u0cb7\u0cc6\u0c97\u0cb3 \u00a0\u0cb8\u0cc1\u0cae\u0cbe\u0cb0\u0cc1 70 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cb5\u0cbf\u0cb6\u0cbf\u0cb7\u0ccd\u0c9f \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c9a\u0cbe\u0cb2\u0cc6\u0c9c\u0cbf\u0c82\u0c97\u0ccd\u200c \u00a0\u0caa\u0cbe\u0ca4\u0ccd\u0cb0\u0c97\u0cb3\u0cc1 \u0ca8\u0ca8\u0ccd\u0ca8\u0cb5\u0cc1. \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf \u0cac\u0cc6\u0c82\u0cac\u0cb2\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0cc1\u0cb0\u0cb8\u0ccd\u0c95\u0cbe\u0cb0\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc2 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cae\u0c97\u0cc6 \u0ca6\u0cc6\u0cc2\u0cb0\u0cc6\u0ca4 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u00a0\u0caa\u0cb0\u0c95\u0cbe\u0caf \u0caa\u0ccd\u0cb0\u0cb5\u0cc7\u0cb6 \u0cae\u0cbe\u0ca1\u0cbf \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0cc1 \u0ca8\u0c9f\u0ca8\u0cbf\u0c97\u0cc6 \u0c85\u0ca4\u0cbf \u0c85\u0cb5\u0cb6\u0ccd\u0caf \u0c97\u0cc1\u0ca3. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u00a0\u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf \u0ca4\u0ccb\u0cb0\u0cbf\u0cb2\u0ccd\u0cb2.", "\u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c\u0c97\u0cc6 \u0cb9\u0cbe\u0cb0\u0cbf\u0ca6\u0ccd\u0ca6\u0cc0\u0cb0\u0cbf?- \u0cb9\u0ccc\u0ca6\u0cc1. \u0c87\u0ca6\u0cc1 \u0cb5\u0cc3\u0ca4\u0ccd\u0ca4\u0cbf\u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u00a0\u0cae\u0cb9\u0ca4\u0ccd\u0cb5\u0ca6 \u0ca4\u0cbf\u0cb0\u0cc1\u0cb5\u0cc1 \u0ca4\u0cb0\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0ca8\u0ca8\u0ccd\u0ca8 \u0cad\u0cbe\u0cb5\u0ca8\u0cc6. \u0c95\u0cc1\u0c82\u0c97\u0cc1 \u0cab\u0cc1 \u0caf\u0ccb\u0c97 \u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c \u0c9a\u0cbf\u0ca4\u0ccd\u0cb0 \u00a05 \u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0cb6\u0cc2\u0c9f\u0cbf\u0c82\u0c97\u0ccd\u200c \u0ca8\u0ca1\u0cc6\u0ca6\u0cbf\u0ca6\u0cc6. \u0cb5\u0cbf\u0cb6\u0ccd\u0cb5\u0ca6 \u0cb6\u0ccd\u0cb0\u0cc7\u0cb7\u0ccd\u0ca0 \u0ca8\u0c9f \u0cae\u0ca4\u0ccd\u0ca4\u0cc1 \u0cae\u0cbe\u0cb0\u0ccd\u0cb7\u0cb2\u0ccd\u200c \u0c86\u0cb0\u0ccd\u0c9f\u0ccd\u200c \u0cae\u0cc7\u0cb0\u0cc1 \u0cb8\u0cbe\u0ca7\u0c95 \u0c9c\u0cbe\u0c95\u0cbf\u0c9a\u0cbe\u0ca8\u0ccd\u200c \u0c85\u0cb5\u0cb0 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0caa\u0cc2\u0cb0\u0ccd\u0ca3\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0cae\u0cc1\u0c82\u0ca6\u0cbf\u0ca8 \u0c9c\u0ca8\u0cb5\u0cb0\u0cbf\u0caf\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cb2\u0cbf\u0ca6\u0cc6.\u00a0", "\u0c9c\u0cbe\u0c95\u0cbf\u0c9a\u0cbe\u0ca8\u0ccd\u200c \u0c9c\u0ca4\u0cc6 \u0ca8\u0c9f\u0cbf\u0cb8\u0cc1\u0cb5\u0cbe\u0c97 \u0cb9\u0cc7\u0c97\u0cbf\u0ca4\u0ccd\u0ca4\u0cc1 ?- \u0c85\u0ca6\u0cc1 \u0c85\u0cb5\u0cbf\u0cb8\u0ccd\u0cae\u0cb0\u0ca3\u0cc0\u0caf \u0cb8\u0c82\u0ca6\u0cb0\u0ccd\u0cad. \u0cae\u0cb9\u0cbe\u0ca8\u0ccd\u200c\u0ca8\u0c9f \u0ca8\u0cc6\u0cc2\u0c82\u0ca6\u0cbf\u0c97\u0cc6 \u0ca8\u0c9f\u0cbf\u0cb8\u0cb2\u0cc1 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0ca8\u0cbf\u0c9c\u0c95\u0ccd\u0c95\u0cc2 \u0ca8\u0ca8\u0ccd\u0ca8 \u0cac\u0ca6\u0cc1\u0c95\u0cbf\u0ca8 \u0c85\u0caa\u0cc2\u0cb0\u0ccd\u0cb5 \u0c85\u0cb5\u0c95\u0cbe\u0cb6. \u0c9c\u0cbe\u0c95\u0cbf\u0c9a\u0cbe\u0ca8\u0ccd\u200c \u0c85\u0cb5\u0cb0 \u0c9c\u0ca4\u0cc6 \u0cb8\u0cae\u0cbe\u0ca8\u0cbe\u0c82\u0ca4\u0cb0 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0ca4\u0cc0\u0caf \u0ca8\u0c9f\u0ca8\u0ccb\u0cb0\u0ccd\u0cb5 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0caa\u0ccd\u0cb0\u0ca5\u0cae. \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0ccb\u0cb0\u0ccd\u0cb5 \u0cb0\u0cbe\u0caf\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0ca6 \u0cb9\u0cc1\u0ca1\u0cc1\u0c97. \u0c95\u0ca3\u0ccd\u0cae\u0cb0\u0cc6\u0caf\u0cbe\u0ca6 \u0cb8\u0c82\u0caa\u0ca4\u0ccd\u0ca4\u0cbf\u0ca8 \u0c95\u0ca3\u0c9c\u0cb5\u0ca8\u0ccd\u0ca8\u0cc1 \u0cb6\u0ccb\u0ca7\u0cbf\u0cb8\u0cc1\u0cb5 \u0caa\u0cbe\u0ca4\u0ccd\u0cb0 \u0ca8\u0ca8\u0ccd\u0ca8\u0ca6\u0cc1. \u0c9c\u0cbe\u0c95\u0cbf\u0c9a\u0cbe\u0ca8\u0ccd\u200c \u0c85\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0ca4\u0ccd\u0caf\u0c82\u0ca4 \u0c85\u0ca4\u0ccd\u0cae\u0cc0\u0caf\u0cb5\u0cbe\u0c97\u0cbf \u0c95\u0c82\u0ca1\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.\u00a0", "\u0cb5\u0cbf\u0cb7\u0ccd\u0ca3\u0cc1\u0cb5\u0cb0\u0ccd\u0ca7\u0ca8 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cc6\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0cb0\u0cbf. \u0ca8\u0cbf\u0cae\u0ccd\u0cae \u0cae\u0ca4\u0ccd\u0ca4\u0cc1 \u0cb8\u0cc1\u0ca6\u0cc0\u0caa\u0ccd\u200c \u0ca8\u0ca1\u0cc1\u0cb5\u0ca3 \u0c95\u0cc6\u0cae\u0cbf\u0cb8\u0ccd\u0c9f\u0ccd\u0cb0\u0cbf \u0cb9\u0cc7\u0c97\u0cbf\u0ca4\u0ccd\u0ca4\u0cc1 ?- \u0c9a\u0cbf\u0ca4\u0ccd\u0cb0\u0ca6 \u0c95\u0ca5\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0c92\u0cb3\u0ccd\u0cb3\u0cc6\u0caf \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cbf\u0ca6\u0ccd\u0ca6\u0cb5\u0cc1. \u0cb8\u0cc1\u0ca6\u0cc0\u0caa\u0ccd\u200c \u0c93\u0cb0\u0ccd\u0cb5 \u0c85\u0ca4\u0ccd\u0caf\u0cc1\u0ca4\u0ccd\u0ca4\u0cae \u0ca8\u0c9f. \u0cb8\u0ccd\u0ca8\u0cc7\u0cb9\u0c9c\u0cc0\u0cb5\u0cbf. \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c \u0caa\u0ccd\u0cb0\u0cc7\u0cae\u0cbf \u0cae\u0ca4\u0ccd\u0ca4\u0cc1 \u0c86\u0c9f\u0c97\u0cbe\u0cb0. \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0cb5\u0cbf\u0ca8 \u0cb8\u0cae\u0caf\u0ca6\u0cb2\u0ccd\u0cb2\u0cbf \u00a0\u0cb9\u0cb0\u0c9f\u0cc6 \u0cb9\u0cca\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0c85\u0ca6\u0cb0\u0cb2\u0ccd\u0cb2\u0cbf \u0c95\u0ccd\u0cb0\u0cbf\u0c95\u0cc6\u0c9f\u0ccd\u200c\u0ca8 \u0cb5\u0cbf\u0cb7\u0caf \u0cac\u0c82\u0ca6\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c92\u0cb3\u0ccd\u0cb3\u0cc6\u0caf \u0c95\u0ccd\u0cb7\u0ca3\u0c97\u0cb3\u0cb5\u0cc1.", "", "\u0cae\u0cc2\u0cb2\u0ca4\u0c83 \u00a0\u0c93\u0cb0\u0ccd\u0cb5 \u0caa\u0c82\u0c9c\u0cbe\u0cac\u0cbf. \u0c86\u0ca6\u0cb0\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0caa\u0cbe\u0ca6\u0cbe\u0cb0\u0ccd\u0caa\u0ca3 \u0cae\u0cbe\u0ca1\u0cbf\u0ca6\u0ccd\u0ca6\u0cc1\u00a0\u0ca6.\u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 .. \u0c88 \u0cac\u0c97\u0ccd\u0c97\u0cc6 \u0ca8\u0cbf\u0cae\u0c97\u0cc6 \u0cb9\u0cc7\u0c97\u0cc6 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6 ?- \u0ca8\u0cbe\u0ca8\u0ccb\u0cb0\u0ccd\u0cb5 \u0c8e\u0c82\u0c9c\u0cbf\u0ca8\u0cbf\u0caf\u0cb0\u0cbf\u0c82\u0c97\u0ccd\u200c \u0caa\u0ca6\u0cb5\u0cc0\u0ca7\u0cb0. \u0ca8\u0c9f\u0ca8\u0cbe\u0c97\u0cac\u0cc7\u0c95\u0cc6\u0c82\u0cac \u0cae\u0cb9\u0ca6\u0cbe\u0cb8\u0cc6\u0caf\u0cca\u0c82\u0ca6\u0cbf\u0c97\u0cc6 \u0c85\u0cb2\u0cc6\u0ca6\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb8\u0cae\u0caf. \u0ca4\u0cae\u0cbf\u0cb3\u0cc1 \u0ca8\u0c9f \u0cb5\u0cbf\u0c9c\u0caf\u0c95\u0cbe\u0c82\u0ca4\u0ccd\u200c \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf, \u0c95\u0cb3\u0ccd\u0cb3\u0c97\u0cbe\u0cb0\u0ccd\u200c \u0ca4\u0cae\u0cbf\u0cb3\u0cc1 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0cbe\u0ca4\u0ccd\u0cb0 \u0ca8\u0cc0\u0ca1\u0cbf\u0ca6\u0cb0\u0cc1. \u0c86\u0ca6\u0cb0\u0cb2\u0ccd\u0cb2\u0cbf \u00a0\u0ca8\u0ca8\u0ccd\u0ca8\u0ca6\u0cc1 \u0ca6\u0ccd\u0cb5\u0cbf\u0cae\u0cc1\u0c96 \u0caa\u0cbe\u0ca4\u0ccd\u0cb0. \u0cb8\u0ccd\u0cb5\u0cbe\u0cae\u0cc0\u0c9c\u0cbf \u0cae\u0ca4\u0ccd\u0ca4\u0cc1 \u0c93\u0cb0\u0ccd\u0cb5 \u0cac\u0c82\u0ca1\u0cbe\u0caf\u0c97\u0cbe\u0cb0. \u0ca8\u0c9f\u0ca8\u0cbe\u0c97\u0cbf \u0ca8\u0ca8\u0ccd\u0ca8 \u0caa\u0caf\u0ca3 \u0c86\u0cb0\u0c82\u0cad\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u00a0\u0c85\u0cb2\u0ccd\u0cb2\u0cbf\u0c82\u0ca6. \u0ca8\u0ca8\u0ccd\u0ca8 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0caf\u0cb6\u0cb8\u0ccd\u0cb5\u0cbf \u0caa\u0caf\u0ca3\u0c95\u0ccd\u0c95\u0cc6 \u0cad\u0ca6\u0ccd\u0cb0 \u0cac\u0cc1\u0ca8\u0cbe\u0ca6\u0cbf \u0ca6\u0cc6\u0cc2\u0cb0\u0c95\u0cbf\u0ca6\u0ccd\u0ca6\u0cc1 \u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6\u0cbf\u0c82\u0ca6. \u0cac\u0cb3\u0cbf\u0c95 \u0ca4\u0cc6\u0cb2\u0cc1\u0c97\u0cc1, \u0cb9\u0cbf\u0c82\u0ca6\u0cbf \u0cb9\u0cc0\u0c97\u0cc6 \u0cb5\u0cbf\u0cb5\u0cbf\u0ca7 \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0ca6\u0cc6. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0cc6.", "70 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0cb0\u0cbf.. \u0c87\u0ca6\u0cb0\u0cb2\u0ccd\u0cb2\u0cbf \u0ca8\u0cc0\u0cb5\u0cc1 \u0c85\u0ca4\u0ccd\u0caf\u0c82\u0ca4 \u0c87\u0cb7\u0ccd\u0c9f\u0caa\u0c9f\u0ccd\u0c9f \u0c9a\u0cbf\u0ca4\u0ccd\u0cb0 \u0cb9\u0cbe\u0c97\u0cc2 \u0caa\u0cbe\u0ca4\u0ccd\u0cb0\u0c97\u0cb3\u0cc1..- \u0ca8\u0ca8\u0ccd\u0ca8 \u0cb2\u0cc6\u0c95\u0ccd\u0c95\u0ca6\u0cb2\u0ccd\u0cb2\u0cbf \u00a0\u0caa\u0ccd\u0cb0\u0ca4\u0cbf \u0c9a\u0cbf\u0ca4\u0ccd\u0cb0\u0cb5\u0cc2 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0c96\u0cc1\u0cb7\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c89\u0cb2\u0ccd\u0cb2\u0cc7\u0c96\u0cc0\u0cb8\u0cac\u0cb9\u0cc1\u0ca6\u0cbe\u0ca6\u0cb0\u0cc6 \u0ca4\u0cc6\u0cb2\u0cc1\u0c97\u0cbf\u0ca8 \u0c85\u0cb0\u0cc1\u0c82\u0ca7\u0ca4\u0cbf, \u0c86\u0c9f\u0ca1\u0cc1, \u0cb9\u0cbf\u0c82\u0ca6\u0cbf\u0caf \u0ca6\u0cac\u0cbe\u0c82\u0c97\u0ccd\u200c, \u0caf\u0cc1\u0cb5, \u0c9c\u0ccb\u0ca7\u0cbe \u0c85\u0c95\u0ccd\u0cac\u0cb0\u0ccd\u200c, \u0c86\u0cb6\u0cbf\u0c95\u0ccd\u200c \u0cac\u0ca8\u0cbe\u0caf \u0c86\u0caa\u0ccd\u0ca8\u0cc6.. \u0cb9\u0cc0\u0c97\u0cc6 \u0cac\u0cb9\u0cb3\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6. \u0c89\u0ca6\u0cbe\u0cb9\u0cb0\u0ca3\u0cc6\u0caf\u0cbe\u0c97\u0cbf \u0c95\u0cc6\u0cb2\u0cb5\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0c87\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c93\u0cb0\u0ccd\u0cb5 \u0ca8\u0cbf\u0cb0\u0ccd\u0cae\u0cbe\u0caa\u0c95\u0ca8\u0cbe\u0c97\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0cb8\u0cbf\u0c95\u0ccd\u0c95\u0cbf\u0ca6 \u0caf\u0cb6\u0cb8\u0ccd\u0cb8\u0cc1?- \u0cb6\u0c95\u0ccd\u0ca4\u0cbf \u0cb8\u0cbe\u0c97\u0cb0\u0ccd\u200c \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca6\u0cc7 \u0c86\u0ca6 \u0ca8\u0cbf\u0cb0\u0ccd\u0cae\u0cbe\u0ca3 \u0cb8\u0c82\u0cb8\u0ccd\u0ca5\u0cc6 \u00a0\u0c87\u0ca6\u0cc6. \u0c88 \u0cb5\u0cb0\u0ccd\u0cb7 \u0c9c\u0cc1\u0cb2\u0cc8\u0ca8\u0cb2\u0ccd\u0cb2\u0cbf \u0c86\u0cb0\u0c82\u0cad\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0ca8\u0c9f\u0ca8\u0cc6\u0c97\u0cbf\u0c82\u0ca4 \u0ca8\u0cbf\u0cb0\u0ccd\u0cae\u0cbe\u0ca3 \u0c95\u0ca0\u0cbf\u0ca3. \u0ca4\u0cc1\u0ca4\u0c95\u0ccd\u200c, \u0ca4\u0cc1\u0ca4\u0c95\u0ccd\u200c \u0ca4\u0cc2\u0ca4\u0cbf\u0caf\u0cbe \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cc6 \u0cac\u0cb9\u0cb3\u0cb7\u0ccd\u0c9f\u0cc1 \u0c86\u0cb0\u0ccd\u0ca5\u0cbf\u0c95 \u0cb8\u0c82\u0caa\u0ca8\u0ccd\u0cae\u0cc2\u0cb2 \u0c87\u0cb0\u0cac\u0cc7\u0c95\u0cc1. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cb8\u0cbf\u0c97\u0cac\u0cc7\u0c95\u0cc1. \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0ca6 \u0cac\u0cb3\u0cbf\u0c95 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cc2 \u0cb8\u0cc1\u0cb2\u0cad\u0cb5\u0cb2\u0ccd\u0cb2. \u0c92\u0c9f\u0ccd\u0c9f\u0cc2 \u0cac\u0cb9\u0cb3 \u0cb8\u0cb5\u0cbe\u0cb2\u0cbf\u0ca8 \u0c95\u0ccd\u0cb7\u0cc7\u0ca4\u0ccd\u0cb0.", "\u0cb8\u0cbf\u0ca8\u0cc6\u0cae\u0cbe \u0c8e\u0c82\u0ca6\u0cb0\u0cc6 \u0cae\u0ca8\u0ccb\u0cb0\u0c82\u0c9c\u0ca8\u0cc6. \u0c87\u0ca6\u0cb0 \u0c9c\u0ca4\u0cc6\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u00a0\u0c92\u0cb3\u0ccd\u0cb3\u0cc6\u0caf \u0cb8\u0c82\u0ca6\u0cc7\u0cb6\u0c97\u0cb3\u0cc1 \u0cb8\u0cae\u0cbe\u0c9c\u0c95\u0ccd\u0c95\u0cc6 \u0cb0\u0cb5\u0cbe\u0ca8\u0cc6\u0caf\u0cbe\u0c97\u0cac\u0cc7\u0c95\u0cc1 \u0c8e\u0c82\u0cac \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf \u0cac\u0c97\u0ccd\u0c97\u0cc6 \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6?- \u0ca8\u0cc0\u0cb5\u0cc1 \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0cb8\u0cbf\u0ca8\u0cc6\u0cae\u0cbe\u0ca6 \u0caa\u0ccd\u0cb0\u0cae\u0cc1\u0c96 \u0c89\u0ca6\u0ccd\u0ca6\u0cc7\u0cb6 \u0cae\u0ca8\u0ccb\u0cb0\u0c82\u0c9c\u0ca8\u0cc6. \u0cb9\u0ca3 \u0ca4\u0cc6\u0ca4\u0ccd\u0ca4\u0cc1 \u00a0\u0cac\u0cb0\u0cc1\u0cb5 \u0caa\u0ccd\u0cb0\u0cc7\u0c95\u0ccd\u0cb7\u0c95\u0ca8\u0cbf\u0c97\u0cc6 \u0c85\u0ca6\u0cc1 \u0cb8\u0cbf\u0c97\u0cac\u0cc7\u0c95\u0cc1. \u0cb9\u0cbe\u0c97\u0cbe\u0c97\u0cbf \u0ca8\u0cbf\u0cb0\u0ccd\u0cae\u0cbe\u0caa\u0c95 \u0c88 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8\u0cb5\u0ca8\u0ccd\u0ca8\u0cc1 \u0c9a\u0cbf\u0ca4\u0ccd\u0cb0 \u0ca4\u0caf\u0cbe\u0cb0\u0cbf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6\u0caf\u0cbe\u0c97\u0cbf\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0ca8\u0cc6. \u0cb8\u0c82\u0ca6\u0cc7\u0cb6 \u0ca8\u0cc0\u0ca1\u0cb2\u0cc1 \u0c87\u0ca4\u0cb0 \u0cae\u0cbe\u0ca7\u0ccd\u0caf\u0cae\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c87\u0ca6\u0cb0\u0cb0\u0ccd\u0ca5 \u0cb8\u0cbf\u0ca8\u0cc6\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0c82\u0ca6\u0cc7\u0cb6\u0c97\u0cb3\u0cc1 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2, \u0c87\u0cb0 \u0cac\u0cbe\u0cb0\u0ca6\u0cc6\u0c82\u0ca6\u0cb2\u0ccd\u0cb2. \u0c95\u0ca5\u0cc6 \u0c86 \u0cb0\u0cc0\u0ca4\u0cbf \u0c87\u0cb0\u0cac\u0cc7\u0c95\u0cc1. \u0c86\u0ca6\u0cb0\u0cc6 \u0cb8\u0cbf\u0ca8\u0cc6\u0cae\u0cbe \u0c85\u0c82\u0ca6\u0cb0\u0cc6 \u0cb8\u0cbf\u0ca8\u0cc6\u0cae\u0cbe. \u0cae\u0ca8\u0ccb\u0cb0\u0c82\u0c9c\u0ca8\u0cc6\u0c97\u0cc6 \u0c85\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0ca7\u0cbe\u0ca8\u0ccd\u0caf \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6.", "\u0cae\u0c82\u0c97\u0cb3\u0cc2\u0cb0\u0cc1 \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae \u0c85\u0ca8\u0cbf\u0cb8\u0cbf\u0c95\u0cc6 ?- \u0ca8\u0cbe\u0ca8\u0cc1 \u0cac\u0cb9\u0cb3\u0cb7\u0ccd\u0c9f\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0cb5 \u0ca8\u0c97\u0cb0. \u0c87\u0cb2\u0ccd\u0cb2\u0cbf\u0ca8 \u0caa\u0cb0\u0cbf\u0cb8\u0cb0, \u0cb9\u0cb8\u0cbf\u0cb0\u0cc1, \u0cb6\u0cbe\u0c82\u0ca4 \u0cb5\u0cbe\u0ca4\u0cbe\u0cb5\u0cb0\u0ca3 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0cae\u0cc1\u0c82\u0cac\u0caf\u0cbf \u0cac\u0cbf\u0c9f\u0ccd\u0c9f\u0cb0\u0cc6 \u0cae\u0c82\u0c97\u0cb3\u0cc2\u0cb0\u0cc1 \u0ca8\u0ca8\u0ccd\u0ca8 \u0c8e\u0cb0\u0ca1\u0ca8\u0cc7 \u0cae\u0ca8\u0cc6 \u0c8e\u0c82\u0ca6\u0cc7 \u0cad\u0cbe\u0cb5\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cbf\u0c82\u0ca6\u0cc6\u0caf\u0cc2 \u0cae\u0c82\u0c97\u0cb3\u0cc2\u0cb0\u0cbf\u0c97\u0cc6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0cc6\u0cc2\u0c82\u0ca6\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0c97 \u0ca8\u0cbe\u0ca8\u0cc1 \u0c87\u0ca6\u0ca8\u0ccd\u0ca8\u0cc1 \u00a0\u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c88\u0c97\u0cb2\u0cc2 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "- \u0c95\u0cc7\u0cb6\u0cb5 \u0c95\u0cc1\u0c82\u0ca6\u0cb0\u0ccd\u200c"], "title": "\u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc1 \u0cb8\u0cb0\u0cbf\u0caf\u0cbe\u0c97\u0cbf \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc7 \u0ca8\u0ca8\u0ccd\u0ca8 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0"},
{"url": "https://www.udayavani.com/kannada/news/interviews/186331/horoscope-felt-over-time-bhat", "content": ["\u0c97\u0ca3\u0cc7\u0cb6\u0ccd\u200c \u0c85\u0cad\u0cbf\u0ca8\u0caf\u0ca6 \"\u0cb8\u0cc1\u0c82\u0ca6\u0cb0\u0cbe\u0c82\u0c97 \u0c9c\u0cbe\u0ca3' \u0c88 \u0cb5\u0cbe\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0cb5\u0cb0\u0ccd\u0cb7 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0cb5\u0cb0 \u0ca8\u0cbe\u0cb2\u0ccd\u0c95\u0ca8\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c85\u0ca6\u0cc1. \u0c88 \"\u0c9c\u0cbe\u0ca3'\u0ca8 \u0cac\u0c97\u0ccd\u0c97\u0cc6 \u0c97\u0ca3\u0cc7\u0cb6\u0ccd\u200c \u0ca4\u0cc1\u0c82\u0cac\u0cbe \u0ca8\u0c82\u0cac\u0cbf\u0c95\u0cc6 \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0cb0\u0ca3, \u0c85\u0cb5\u0cb0 \u0c95\u0cb0\u0cbf\u0caf\u0cb0\u0ccd\u200c\u0ca8\u0cb2\u0ccd\u0cb2\u0cc7 \u0c85\u0cb5\u0cb0\u0cc1 \u0cae\u0cbe\u0ca1\u0cbf\u0ca6 \u0c94\u0c9f\u0ccd\u200c \u0c86\u0ccd\u0caf\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cbe\u0cae\u0cbf\u0ca1\u0cbf \u0c9a\u0cbf\u0ca4\u0ccd\u0cb0 \u0c87\u0ca6\u0c82\u0ca4\u0cc6. \u0cb9\u0cbe\u0c97\u0cbe\u0c97\u0cbf, \u0c97\u0ca3\u0cc7\u0cb6\u0ccd\u200c\u0c97\u0cc6 \u0c88 \u0c9a\u0cbf\u0ca4\u0ccd\u0cb0 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb5\u0cbe\u0cb8. \u0c9c\u0cc6\u0cc2\u0ca4\u0cc6\u0c97\u0cc6 \u0c9a\u0cbf\u0ca4\u0ccd\u0cb0 \u0ca1\u0cbf\u0cb8\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0c88 \u0cb9\u0cbf\u0c82\u0ca6\u0cc6 \u0ca1\u0cbf\u0cb8\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0c85\u0cb5\u0cb0 \u0c9a\u0cbf\u0ca4\u0ccd\u0cb0 \u0cb8\u0ccb\u0ca4\u0cbf\u0ca6\u0ccd\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c88 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c97\u0ca3\u0cc7\u0cb6\u0ccd\u200c\u0c97\u0cc6 \u0ca8\u0c82\u0cac\u0cbf\u0c95\u0cc6 \u0c9c\u0cbe\u0cb8\u0ccd\u0ca4\u0cbf.\"\u0cb8\u0cc1\u0c82\u0ca6\u0cb0\u0cbe\u0c82\u0c97 \u0c9c\u0cbe\u0ca3', \u0c88 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6 \u0c9a\u0cbf\u0ca4\u0ccd\u0cb0\u0c97\u0cb3\u0cc1, \u0cae\u0cc1\u0c82\u0ca6\u0cbf\u0ca8 \u0c9a\u0cbf\u0ca4\u0ccd\u0cb0 ... \u0cb9\u0cc0\u0c97\u0cc6 \u0c95\u0cc6\u0ca6\u0c95\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cbe\u0c97, \u0c97\u0ca3\u0cc7\u0cb6\u0ccd\u200c \u0cb9\u0cb2\u0cb5\u0cc1 \u0cb5\u0cbf\u0cb7\u0caf\u0c97\u0cb3\u0ca8\u0ccd\u0ca8\u0cc1 \"\u0cac\u0cbe\u0cb2\u0ccd\u0c95\u0ca8\u0cbf'\u0caf \u0c9c\u0cc6\u0cc2\u0ca4\u0cc6\u0c97\u0cc6 \u0cb9\u0c82\u0c9a\u0cbf\u0c95\u0cc6\u0cc2\u0c82\u0ca1\u0cb0\u0cc1.", "* \u0c88 \u0cb5\u0cb0\u0ccd\u0cb7 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca8\u0cbe\u0cb2\u0ccd\u0c95\u0ca8\u0cc7 \u0c9a\u0cbf\u0ca4\u0ccd\u0cb0 \u0ca8\u0cbf\u0cae\u0ccd\u0cae\u0ca6\u0cc1?\u0ca8\u0ca8\u0c97\u0cc6 \u00a0\u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc1. \u0c92\u0cb3\u0ccd\u0cb3\u0cc6\u0caf \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0c82\u0ca6\u0cbe\u0c97 \u0caf\u0cbe\u0c95\u0cc6 \u0cae\u0cc1\u0c82\u0ca6\u0c95\u0ccd\u0c95\u0cc6 \u0cb9\u0cbe\u0c95\u0cac\u0cc7\u0c95\u0cc1 \u0c85\u0c82\u0ca4 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c87\u0cb5\u0ca4\u0ccd\u0ca4\u0cc1 \u0c95\u0cc7\u0cb3\u0cbf\u0ca6\u0ccd\u0ca6\u0cc1, \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0ca6 \u0ca8\u0c82\u0ca4\u0cb0 \u0c9a\u0cc7\u0c82\u0c9c\u0ccd\u200c \u0c86\u0c97\u0cac\u0cb9\u0cc1\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0c86\u0ca6\u0cb7\u0ccd\u0c9f\u0cc1 \u0cac\u0cc7\u0c97 \u0cae\u0cbe\u0ca1\u0cac\u0cc7\u0c95\u0cc1 \u0c85\u0c82\u0ca4\u0cbe\u0cb8\u0cc6. \u0ca4\u0cc1\u0c82\u0cac\u0cbe \u0c97\u0ccd\u0caf\u0cbe\u0caa\u0ccd\u200c \u0c95\u0cc6\u0cc2\u0ca1\u0cac\u0cbe\u0cb0\u0ca6\u0cc1. \u0c86\u0c97\u0cb2\u0ccd\u0cb2 \u0c85\u0c82\u0ca6\u0cb0\u0cc6 \u0c86\u0c97\u0cb2\u0ccd\u0cb2 \u0c85\u0c82\u0ca4 \u0cb9\u0cc7\u0cb3\u0cbf\u0cac\u0cbf\u0ca1\u0cac\u0cc7\u0c95\u0cc1. \u0c92\u0c82\u0ca6\u0cc1 \u0c95\u0ca5\u0cc6 \u0cb8\u0cbe\u0caf\u0ccb\u0c95\u0cc6 \u0cac\u0cbf\u0ca1\u0cac\u0cbe\u0cb0\u0ca6\u0cc1. \u0ca8\u0cbe\u0cb5\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc2 \u0c85\u0c9f\u0ccd\u200c\u0cb2\u0cbf\u0cb8\u0ccd\u0c9f\u0ccd\u200c \u0c85\u0cb5\u0cb0\u0cc1\u00a0\u0cac\u0cc7\u0cb0\u0cc6\u0caf\u0cb5\u0cb0\u0ca8\u0ccd\u0ca8\u0cc1 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 60 \u0ca6\u0cbf\u0ca8\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0ca1\u0cc7\u0c9f\u0ccd\u200c \u0c95\u0cc6\u0cc2\u0ca1\u0cb2\u0ccd\u0cb2. \u0ca8\u0ca8\u0ccd\u0ca8 \u0c9f\u0cc8\u0caa\u0ccd\u200c \u0c86\u0cab\u0ccd \u0cb8\u0cbf\u0ca8\u0cbf\u0cae\u0cbe\u0c97\u0cc6 60 \u0ca6\u0cbf\u0ca8\u0ca6\u0cc6\u0cc2\u0cb3\u0c97\u0cc6 \u0cb8\u0cbe\u0c95\u0cc1.", "", "* \u0c85\u0c82\u0ca6\u0cb0\u0cc6?\u00a0\u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cae\u0ccd\u0caf\u0cbe\u0c95\u0ccd\u0cb8\u0cbf\u0cae\u0cae\u0c82 \u0c8e\u0c82\u0ca6\u0cb0\u0cc6 60 \u0ca6\u0cbf\u0ca8\u0c97\u0cb3 \u0c95\u0cbe\u0cb2\u0ccd\u200c\u0cb6\u0cc0\u0c9f\u0ccd\u200c \u0cb8\u0cbe\u0c95\u0cc1. \u0cb9\u0cbe\u0c97\u0cc6 \u0cae\u0cbe\u0ca1\u0cbf\u0ca6\u0cbe\u0c97, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0cb9\u0cca\u0cb0\u0cc6 \u0c86\u0c97\u0cb2\u0ccd\u0cb2, \u0ca8\u0ca8\u0c97\u0cc2 \u0c86\u0c97\u0cb2\u0ccd\u0cb2, \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cbf\u0c97\u0cc2 \u0cb9\u0cca\u0cb0\u0c97\u0cc6 \u0c86\u0c97\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0cca\u0cac\u0ccd\u0cac\u0ca8 \u0cb5\u0cbf\u0cb7\u0caf\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2. \u0ca8\u0cbe\u0ca8\u0cc1 \u0ca8\u0c9f\u0ca8\u0cbe\u0c97\u0cbf \u0ca8\u0ca8\u0ccd\u0ca8 \u0c95\u0cc6\u0cb2\u0cb8 \u0cae\u0cc1\u0c97\u0cbf\u0cb8\u0cbf \u0cb9\u0cca\u0cb0\u0c9f\u0cc1\u0cac\u0cbf\u0ca1\u0ccd\u0ca4\u0cc0\u0ca8\u0cbf. \u0c86\u0ca6\u0cb0\u0cc6, \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cc1 \u0c87\u0ca8\u0ccd\u0ca8\u0cc2 \u0c87\u0cb0\u0cac\u0cc7\u0c95\u0cc1. \u0c85\u0cb0\u0cb5\u0ca4\u0ccd\u0ca4\u0cc1 \u0ca6\u0cbf\u0ca8\u0ca6 \u0cb8\u0cbf\u0ca8\u0cbf\u0cae\u0cbe \u0c85\u0c82\u0ca6\u0cb0\u0cc6 180 \u0ca6\u0cbf\u0ca8 \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \u0cb2\u0cca\u0c95\u0cc7\u0cb6\u0ca8\u0ccd\u200c \u0cb9\u0c82\u0c9f\u0ccd\u200c \u0c87\u0cb0\u0ca4\u0ccd\u0ca4\u0cc6, \u0c97\u0ccd\u0caf\u0cbe\u0caa\u0ccd\u200c \u0c87\u0cb0\u0ca4\u0ccd\u0ca4\u0cc6, \u0caa\u0ccd\u0caf\u0cbe\u0c9a\u0ccd\u200c\u0cb5\u0cb0\u0ccd\u0c95\u0ccd\u200c \u0c87\u0cb0\u0ca4\u0ccd\u0ca4\u0cc6, \u0cb8\u0cc6\u0c9f\u0ccd\u200c \u0cb9\u0cbe\u0c95\u0cbf\u0cb8\u0cac\u0cc7\u0c95\u0cc1, \u0ca1\u0cbf\u0c90 \u0cae\u0cbe\u0ca1\u0cbf\u0cb8\u0cac\u0cc7\u0c95\u0cc1 ... \u0cb9\u0cbe\u0c97\u0cbe\u0c97\u0cbf \u0ca8\u0cae\u0c97\u0cc6 60 \u0ca6\u0cbf\u0ca8 \u0c85\u0c82\u0ca6\u0cb0\u0cc6, \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cb0\u0cbf\u0c97\u0cc6 \u0c92\u0ca8\u0ccd\u200c \u0c88\u0cb8\u0ccd\u200c \u0c9f\u0cc1 \u0ca5\u0ccd\u0cb0\u0cbf \u0c86\u0c97\u0cc1\u0ca4\u0ccd\u0ca4\u0cc6.", "\u0c95\u0ca5\u0cc6 \u0c95\u0cc7\u0cb3\u0cbf\u0ca6\u0cb0\u0cc6 100 \u0ca6\u0cbf\u0ca8 \u0c95\u0cc6\u0cc2\u0ca1\u0ccb\u0c95\u0cc2 \u0cb0\u0cc6\u0ca1\u0cbf \u0ca8\u0cbe\u0ca8\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0cac\u0cb0\u0ccb \u0cb8\u0ccd\u0c95\u0cbf\u0caa\u0ccd\u0c9f\u0ccd\u0c97\u0cc6 \u0c87\u0cb7\u0ccd\u0c9f\u0cc1 \u0cb8\u0cbe\u0c95\u0cc1. \u0c8e\u0cb7\u0ccd\u0c9f\u0cc1 \u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbe \u0c85\u0c82\u0ca4 \u0c9c\u0ca8 \u0c95\u0cc7\u0cb3\u0cb2\u0ccd\u0cb2. \u0c8f\u0ca8\u0ccd\u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbe \u0c85\u0c82\u0ca4 \u0c96\u0c82\u0ca1\u0cbf\u0ca4\u0cbe \u0c95\u0cc7\u0cb3\u0ccd\u0ca4\u0cbe\u0cb0\u0cc6. \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6'\u0c97\u0cc6 42 \u0ca6\u0cbf\u0ca8 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0cae\u0cbe\u0ca1\u0cbf\u0ca6\u0ccd\u0cb5\u0cbf. \"\u0cae\u0cb3\u0cc6\u0caf\u0cb2\u0ccd\u0cb2\u0cbf \u0c9c\u0cc6\u0cc2\u0ca4\u0cc6\u0caf\u0cb2\u0cbf'\u0c97\u0cc6 45 \u0ca6\u0cbf\u0ca8. \"\u0c95\u0cc2\u0cb2\u0ccd\u200c'\u0c97\u0cc6 80 \u0ca6\u0cbf\u0ca8. \u0cb8\u0ccd\u0c95\u0cbf\u0caa\u0ccd\u0c9f\u0ccd \u0cae\u0cc1\u0c96\u0ccd\u0caf \u0c85\u0c82\u0ca4 \u0c87\u0ca6\u0cb0\u0cbf\u0c82\u0ca6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ca4\u0ccd\u0ca4\u0cc6.\u0caa\u0ccd\u0cb0\u0cc0-\u0caa\u0cca\u0ca1\u0c95\u0ccd\u0cb7\u0ca8\u0ccd\u200c \u0c95\u0cc6\u0cb2\u0cb8 \u0ca4\u0cc1\u0c82\u0cac\u0cbe \u0cae\u0cc1\u0c96\u0ccd\u0caf. \u0c96\u0cb0\u0ccd\u0c9a\u0cc1 \u0c95\u0ca1\u0cbf\u0cae\u0cc6. \u0c90\u0ca6\u0cbe\u0cb0\u0cc1 \u0c9c\u0ca8 \u0c87\u0cb0\u0cbf\u0cb5\u0cbf. \u0cb2\u0cca\u0c95\u0cc7\u0cb6\u0ca8\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc6 200 \u0c9c\u0ca8 \u0c87\u0cb0\u0cbf\u0cb5\u0cbf. \u0cb9\u0cbe\u0c97\u0cbe\u0c97\u0cbf \u0cae\u0cca\u0ca6\u0cb2\u0cc7 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0caa\u0ccd\u0cb2\u0cbe\u0ca8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cc1.", "", "* \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6'\u0caf \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c\u0c97\u0cc2, \"\u0cae\u0cc1\u0c97\u0cc1\u0cb3\u0cc1 \u0ca8\u0c97\u0cc6'\u0caf \u0caf\u0ccb\u0c97\u0cb0\u0cbe\u0c9c\u0ccd\u200c \u0cad\u0c9f\u0ccd\u200c\u0c97\u0cc2 \u0c8f\u0ca8\u0cbe\u0ca6\u0cb0\u0cc2 \u0cb5\u0ccd\u0caf\u0ca4\u0ccd\u0caf\u0cbe\u0cb8?\u0cad\u0c9f\u0ccd\u0cb0\u0cbe \u0cac\u0cb9\u0cb3 \u0cae\u0cc7\u0c9a\u0cc2\u0cb0\u0ccd\u200c\u00a0\u0c86\u0c97\u0cbf\u0ca6\u0ccd\u0ca6\u0cb5\u0cb0\u0cc1. \u0c88\u0c97 \u0c87\u0ca8\u0ccd\u0ca8\u0cc2 \u0cae\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c8e\u0cb2\u0ccd\u0cb2\u0cb0 \u0c86\u0ccd\u0caf\u0c82\u0c97\u0cb2\u0ccd\u200c\u0ca8\u0cb2\u0ccd\u0cb2\u0cc2 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0ca4\u0cc1\u0c82\u0c9f\u0ca4\u0ca8 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0cae\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cbe\u0c97\u0cbf\u0cb2\u0ccd\u0cb2 \u0cac\u0c97\u0ccd\u0c97\u0cbf\u0cb2\u0ccd\u0cb2.\u00a0\u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8 \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8\u0cca\u0cac\u0ccd\u0cac\u0ca8\u0ca6\u0ccd\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe\u0ca6 \u0cb8\u0c82\u0cad\u0cbe\u0cb7\u0ca3\u0cc6\u0caf\u0ca8\u0ccd\u0ca8\u0cc1 \u0cac\u0cb9\u0cb3 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ccd\u0c95\u0cbf\u0ca8\u0ccd\u200c\u0caa\u0ccd\u0cb2\u0cc7 \u0cac\u0cb9\u0cb3 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0cb0\u0cbe\u0cb6\u0cbf \u0c88\u0c97 \u0c95\u0cc2\u0ca1\u0cbf \u0cac\u0c82\u0ca6\u0cbf\u0ca6\u0cc6 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c92\u0c9f\u0ccd\u0ca8\u0cb2\u0ccd\u0cb2\u0cbf \u0c88\u0c97 \u0cb8\u0cbf\u0ca8\u0cbf\u0cae\u0cbe \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0c90\u0ca6\u0cc1 \u0ca6\u0cbf\u0ca8\u0c97\u0cb3 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0c86\u0c97\u0cbf\u0ca6\u0cc6. \u0ca8\u0cc6\u0c95\u0ccd\u0cb8\u0ccd\u0c9f\u0cc1\u00a0\u0cae\u0cc8\u0cb8\u0cc2\u0cb0\u0cbf\u0ca8\u0cb2\u0ccd\u0cb2\u0cbf.\u00a0", "* \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cc2\u0cb0\u0ccd\u200d\u0ca8\u0cbe\u0cb2\u0ccd\u0c95\u0cc1 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3\u0cc1 \u0c85\u0c82\u0ca6\u0ccd\u0cb0\u0cc6 \u0cb8\u0ccd\u0cb5\u0cb2\u0ccd\u0caa \u0c95\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb5\u0cbe?\u0caa\u0ccd\u0cb0\u0cc8\u0cae\u0cb0\u0cbf \u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cca\u0c82\u0ca6\u0cc1, \u0cb9\u0cc8\u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cca\u0c82\u0ca6\u0cc1, \u0ca6\u0cc6\u0cc2\u0ca1\u0ccd\u0ca1\u0cb5\u0ca8\u0cbe\u0ca6 \u0cae\u0cc7\u0cb2\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 ... \u0cb9\u0cc7\u0cb3\u0cbf\u0ca6\u0ccd\u0cb0\u0cc6 \u0c95\u0ca5\u0cc6 \u0cb9\u0cc7\u0cb3\u0cac\u0cc7\u0c95\u0cbe\u0c97\u0ca4\u0ccd\u0ca4\u0cc6. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb9\u0ca4\u0ccd\u0ca4\u0cc1 \u0c9c\u0ca8 \u0cb8\u0cb9 \u0cae\u0cc7\u0c82\u0c9f\u0cc7\u0ca8\u0ccd\u200c \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0c85\u0ca6\u0cc1 \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c\u0caa\u0ccd\u0cb2\u0cc7. \u0ca8\u0cbf\u0c9c \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cb9\u0cbe\u0c97\u0cc6 \u0c86\u0c97\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0cae\u0cc2\u0cb0\u0cc7. \u0cb8\u0ccd\u0c95\u0cc2\u0cb2\u0cc1, \u0c95\u0cbe\u0cb2\u0cc7\u0c9c\u0cc1, \u0cb9\u0cc6\u0c82\u0ca1\u0ccd\u0ca4\u0cbf. \u0c86\u0cae\u0cc7\u0cb2\u0cc6 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0ccd\u0cb9\u0cbe \u0cb9\u0ccd\u0cb9\u0cbe \u0cb9\u0ccd\u0cb9\u0cbe...", "", "* \u0ca1\u0cbf\u0cb8\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0ca6\u0cb0\u0cc6 \u0cb9\u0cbf\u0c9f\u0ccd\u200c \u0c86\u0c97\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0ccb \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6. \u0c85\u0ca6\u0cc1 \u0ca8\u0cbf\u0c9c\u0cbe\u0ca8\u0cbe?\u0cb9\u0cbe\u0c97\u0c82\u0ca4 \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0caa\u0ccd\u0cb0\u0cc2\u0cb5\u0ccd\u200c \u0c86\u0c97\u0cbf\u0ca6\u0cc6. \u0c87\u0ca6\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0ca6\u0cb0\u0cc6 \u0c96\u0cc1\u0cb7\u0cbf. \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0cae\u0cbe\u0ca1\u0cbf\u0cb0\u0cc1\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cbe\u0cae\u0cbf\u0ca1\u0cbf \u0c85\u0c82\u0ca4 \u0cae\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cca\u0ca6\u0cb2 \u0cab\u0ccd\u0cb0\u0cc6\u0cae\u0ccd\u200c\u0ca8\u0cbf\u0c82\u0ca6 \u0c95\u0cc6\u0cc2\u0ca8\u0cc6\u0caf\u0cb5\u0cb0\u0cc6\u0c97\u0cc2 \u0ca8\u0c97\u0cc1 \u0c87\u0ca6\u0cc6. \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c85\u0cb7\u0ccd\u0c9f\u0cc1 \u0cab\u200c\u0ca8\u0ccd\u200c \u0c87\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c97\u0ca3\u0cc7\u0cb6\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cbf\u0c82\u0ca5 \u0c87\u0ca6\u0cc1 \u0cb0\u0cae\u0cc7\u0cb6\u0ccd\u200c \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cb0\u0cc6 \u0cb8\u0cb0\u0cbf. \u0c87\u0ca6\u0cc1 \u0c85\u0cb5\u0cb0 \u0cb8\u0ccd\u0c9f\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf\u0ca6\u0cc6.", "\"\u0cb0\u0cbe\u0cae \u0cb6\u0ccd\u0caf\u0cbe\u0cae \u0cad\u0cbe\u0cae' \u0ca8\u0ccb\u0ca1\u0cbf \u0c9c\u0ca8 \u0cb9\u0cc7\u0c97\u0cc6 \u0c8e\u0c82\u0c9c\u0cbe\u0caf\u0ccd\u200c \u0cae\u0cbe\u0ca1\u0cbf\u0ca6\u0cb0\u0ccb, \u0c87\u0ca6\u0ca8\u0ccd\u0ca8\u0cc2 \u0cb9\u0cbe\u0c97\u0cc7 \u0c8e\u0c82\u0c9c\u0cbe\u0caf\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6. \u0c95\u0cbe\u0cae\u0cbf\u0ca1\u0cbf \u0cac\u0cb9\u0cb3 \u0c95\u0cb7\u0ccd\u0c9f. \u0c9f\u0cc8\u0cae\u0ccd\u200c \u0cae\u0ccd\u0caf\u0cbe\u0c9a\u0ccd\u200c \u0c86\u0c97\u0cac\u0cc7\u0c95\u0cc1. \u0c87\u0cb2\u0ccd\u0cb2\u0cbe\u0c82\u0ca6\u0ccd\u0cb0\u0cc6 \u0c95\u0cb7\u0ccd\u0c9f. \u0ca8\u0cb5\u0cb0\u0cb8\u0c97\u0cb3\u0cb2\u0ccd\u0cb2\u0cbf \u0cac\u0cb9\u0cb3 \u0c95\u0cb7\u0ccd\u0c9f\u0ca6\u0ccd\u0ca6\u0cc1 \u0c8e\u0c82\u0ca6\u0cb0\u0cc6 \u0c85\u0ca6\u0cc1 \u0c95\u0cbe\u0cae\u0cbf\u0ca1\u0cbf. \u0cb9\u0cbe\u0cb8\u0ccd\u0caf \u0cb8\u0ccd\u0cb5\u0cb2\u0ccd\u0caa \u0c86\u0c9a\u0cc0\u0c9a\u0cc6 \u0c86\u0ca6\u0cb0\u0cc6 \u0c85 \u0c86\u0c97\u0ca4\u0ccd\u0ca4\u0cc6. \u0c85\u0caa\u0cb9\u0cbe\u0cb8\u0ccd\u0caf \u0c86\u0c97\u0cbf\u0cac\u0cbf\u0ca1\u0ca4\u0ccd\u0ca4\u0cc6. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0c97\u0cc1\u0cb5 \u0c86\u0cb8\u0cc6 \u0c87\u0cb0\u0ca4\u0ccd\u0ca4\u0cc6. \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0c97\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4\u0cbf\u0cb0\u0ca4\u0ccd\u0ca4\u0cc6. \u0c8e\u0cb7\u0ccd\u0c9f\u0ccb \u0cac\u0cbe\u0cb0\u0cbf \u0caa\u0c82\u0c9a\u0ccd\u200c \u0c86\u0c97\u0cb2\u0ccd\u0cb2.", "", "* \"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6 2' \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0c97\u0cc6\u0cb2\u0cc1\u0cb5\u0cc1 \u0c95\u0cbe\u0ca3\u0cb2\u0cbf\u0cb2\u0ccd\u0cb2. \u0c8f\u0ca8\u0c82\u0ca4\u0cc0\u0cb0\u0cbe?\"\u0cae\u0cc1\u0c82\u0c97\u0cbe\u0cb0\u0cc1 \u0cae\u0cb3\u0cc6-2' \u0c87\u0ca8\u0ccd\u0ca8\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb9\u0ccb\u0c97\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1. \u0c95\u0cbe\u0cb5\u0cc7\u0cb0\u0cbf \u0c97\u0cb2\u0cbe\u0c9f\u0cc6 \u0c9c\u0ccb\u0cb0\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0ca8\u0c97\u0cc6 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c86\u0ca1\u0cbf\u0caf\u0ca8\u0ccd\u0cb8\u0ccd\u200c \u0c9c\u0cbe\u0cb8\u0ccd\u0ca4\u0cbf \u0c87\u0cb0\u0ccb\u0ca6\u0ccd\u0cb0\u0cbf\u0c82\u0ca6, \u0caf\u0cbe\u0cb0\u0cc2 \u0cb9\u0cca\u0cb0\u0c97\u0cc6 \u0cac\u0cb0\u0ca6\u0cc7 \u0c87\u0cb0\u0ccb \u0cb9\u0cbe\u0c97\u0cbe\u0caf\u0ccd\u0ca4\u0cc1. \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6 \u0cae\u0cca\u0ca6\u0cb2\u0cc6\u0cb0\u0ca1\u0cc1 \u0ca6\u0cbf\u0ca8\u0ca6 \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c \u0cb8\u0cc2\u0caa\u0cb0\u0ccd\u200c \u0c86\u0c97\u0cbf\u0caf\u0cc7 \u0c87\u0ca4\u0ccd\u0ca4\u0cc1. \u0c85\u0ca6\u0cc7 \u0cb2\u0cc6\u0cb5\u0cc6\u0cb2\u0ccd\u200c \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cb0\u0cc6 \u0cae\u0cca\u0ca6\u0cb2 \u0cb5\u0cbe\u0cb0\u0cb5\u0cc7 \u0cb0\u0cc6\u0c95\u0cbe\u0cb0\u0ccd\u0ca1\u0ccd\u200c \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cc1\u0cb5\u0c82\u0ca5 \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c95\u0cbe\u0cb5\u0cc7\u0cb0\u0cbf \u0cb5\u0cbf\u0cb7\u0caf\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0cb5\u0cc7\u0ca8\u0cc2 \u0cae\u0cbe\u0ca1\u0cc1\u0cb5 \u0cb9\u0cbe\u0c97\u0cc6 \u0c87\u0cb0\u0cb2\u0cbf\u0cb2\u0ccd\u0cb2. \u0c9c\u0cbe\u0cb8\u0ccd\u0ca4\u0cbf \u0cb9\u0cc8\u0caa\u0ccd\u200c \u0c86\u0ca6\u0ccd\u0ca6\u0cb0\u0cbf\u0c82\u0ca6, \u0cb8\u0ccb\u0ca4\u0cbf\u0ca4\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0ccd\u0cb3\u0ccb\u0ca6\u0cc1 \u0c95\u0cb7\u0ccd\u0c9f. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cb0\u0cc6, \u0cb9\u0cc8\u0caa\u0ccd\u200c \u0c87\u0cb0\u0cb2\u0cc7\u0cac\u0cc7\u0c95\u0cc1. \u0cb9\u0cc8\u0caa\u0ccd\u200c\u0ca8\u0cbf\u0c82\u0ca6\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0cb9\u0cbe\u0cb3\u0cbe\u0c97\u0cb2\u0cbf\u0cb2\u0ccd\u0cb2. \u0cac\u0cb9\u0cc1\u0cb6\u0c83 \u0cb0\u0cbf\u0cb2\u0cc0\u0cb8\u0ccd\u200c \u0cae\u0cbe\u0ca1\u0cbf\u0ca6 \u0c98\u0cb3\u0cbf\u0c97\u0cc6 \u0cb8\u0cb0\u0cbf \u0c87\u0cb0\u0cb2\u0cbf\u0cb2\u0ccd\u0cb2 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6.", "* \u0ca1\u0cbf\u0cae\u0cbe\u0ca8\u0cbf\u0c9f\u0cc8\u0cb8\u0cc7\u0cb7\u0ca8\u0ccd\u200c\u0ca8\u0cbf\u0c82\u0ca6 \u0ca8\u0cbf\u0cae\u0c97\u0cc6 \u0c8e\u0cb7\u0ccd\u0c9f\u0cc1 \u0ca4\u0cc6\u0cc2\u0c82\u0ca6\u0cb0\u0cc6 \u0c86\u0caf\u0ccd\u0ca4\u0cc1?500, 1000 \u0ca8\u0ccb\u0c9f\u0ccd\u200c \u0cac\u0ccd\u0caf\u0cbe\u0ca8\u0ccd\u200c \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0cb5\u0cbf\u0cb7\u0caf\u0cb5\u0cc7. \u0ca8\u0cbe\u0ca8\u0cc2 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cc6 \u0cb9\u0ccb\u0c97\u0cbf \u0ca6\u0cc1\u0ca1\u0ccd\u0ca1\u0cc1 \u0ca4\u0c82\u0ca6\u0cbf\u0ca6\u0ccd\u0ca6\u0cc0\u0ca8\u0cbf. \u0cb9\u0cc0\u0c97\u0cbe\u0c97\u0cbf \u0cb8\u0cbe\u0cae\u0cbe\u0ca8\u0ccd\u0caf \u0c9c\u0ca8\u0cb0 \u0c95\u0cb7\u0ccd\u0c9f\u0cb5\u0cc2 \u0c97\u0cc6\u0cc2\u0ca4\u0ccd\u0ca4\u0cc1.\u00a0\u0c87\u0ca8\u0ccd\u0ca8\u0cc1\u00a0\u0cb8\u0c82\u0cad\u0cbe\u0cb5\u0ca8\u0cc6\u0caf \u0cb5\u0cbf\u0cb7\u0caf\u0c95\u0ccd\u0c95\u0cc6 \u0cac\u0cb0\u0ccb\u0ca6\u0cbe\u0ca6\u0cb0\u0cc6, \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb5\u0cc8\u0c9f\u0ccd\u200c \u0c9f\u0ccd\u0cb0\u0cbe\u0ca8\u0ccd\u0cb8\u0cbe\u0c95\u0ccd\u0cb7\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0cac\u0ccd\u0cb2\u0cbe\u0c95\u0ccd\u200c \u0cae\u0ca8\u0cbf \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cc7 \u0c87\u0cb2\u0ccd\u0cb2."], "title": "\u0cad\u0c9f\u0ccd\u0c9f\u0cb0\u0cbf\u0c97\u0cc2 \u0ca8\u0c82\u0c97\u0cc2 \u0c9c\u0cbe\u0ca4\u0c95 \u0c95\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/18381/%E0%B2%AC%E0%B3%86%E0%B2%82%E0%B2%95%E0%B2%BF%E0%B2%AA%E0%B2%9F%E0%B3%8D%E0%B2%A3%E0%B2%A6%E0%B3%86%E0%B3%82%E0%B2%B3%E0%B2%97%E0%B3%86-%E0%B2%95%E0%B2%A1%E0%B2%B2%E0%B3%82%E0%B2%B0-%E0%B2%B9%E0%B3%81%E0%B2%A1%E0%B3%8D%E0%B2%97%E0%B2%BF", "content": ["\u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cb2\u0ccd\u0cb2\u0cbf \u0c8f\u0cb0\u0ccd\u200c\u0cb9\u0ccb\u0cb8\u0ccd\u0c9f\u0cc6\u0cb8\u0ccd\u200c \u0c86\u0c97\u0ccb \u0c95\u0ca8\u0cb8\u0cc1. \u0cb9\u0cc8\u0cb8\u0ccd\u0c95\u0cc2\u0cb2\u0cb2\u0ccd\u0cb2\u0cbf \u0cb0\u0cbf\u0cb8\u0cc6\u0caa\u0ccd\u0cb7\u0ca8\u0cbf\u0cb8\u0ccd\u0c9f\u0ccd\u200c \u0c95\u0cc6\u0cb2\u0cb8. \u0cab\u0ccd\u0cb0\u0cc0\u0c9f\u0cc8\u0cae\u0cb2\u0ccd\u0cb2\u0cbf \u0c86\u0c82\u0c95\u0cb0\u0ccd\u200c. \u0c92\u0ca8\u0ccd\u200c \u0cab\u0cc8\u0ca8\u0ccd\u200c \u0ca1\u0cc7 \u0c88\u0c9f\u0cbf\u0cb5\u0cbf\u0caf\u0cb5\u0cb0 \u0c95\u0cc8\u0c97\u0cc6 \u0cb8\u0cbf\u0c95\u0ccd\u0c95\u0cbf \u0cab\u200c\u0cc1\u0cb2\u0ccd\u200c\u0c9f\u0cc8\u0cae\u0ccd\u200c \u0c86\u0ccd\u0caf\u0c82\u0c95\u0cb0\u0ccd\u200c \u0c86\u0c97\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0caa\u0caf\u0ca3. \u0ca4\u0cbf\u0cb0\u0cc1\u0cb5\u0cc1\u0cae\u0cc1\u0cb0\u0cc1\u0cb5\u0cc1 \u0cb9\u0cbe\u0ca6\u0cbf\u0caf\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca8\u0c97\u0ccd\u200c\u0ca8\u0c97\u0ccd\u0ca4\u0cbe \u0ca6\u0cbe\u0c9f\u0cbf\u0cac\u0c82\u0ca6 \u0c95\u0ca1\u0cb2\u0cc2\u0cb0 \u0cb9\u0cc1\u0ca1\u0ccd\u0c97\u0cbf\u0c97\u0cc6 \u0c88\u0c97 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0caa\u0c9f\u0ccd\u0c9f. \u0c85\u0cb2\u0ccd\u0cb2\u0cb2\u0ccd\u0cb2\u0cbf \u0c97\u0ca4\u0ccd\u0ca4\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1, \u0cb9\u0cca\u0c9f\u0ccd\u0c9f\u0cc6 \u0ca4\u0cc1\u0c82\u0cac\u0cbe \u0cae\u0cbe\u0ca4\u0cbe\u0ca1\u0cbf, \u0caf\u0cbe\u0cb0\u0cbe\u0ca6\u0cb0\u0cc2 \u0cae\u0cc6\u0c9a\u0ccd\u0c9a\u0cbf\u0ca6\u0cb0\u0cc6 \u0caa\u0c9f\u0c95\u0ccd\u0c95\u0ca8\u0cc6 \u0c95\u0ca3\u0ccd\u0ca3\u0cc1 \u0cb9\u0cca\u0ca1\u0cc6\u0ca6\u0cc1 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c89\u0ca4\u0ccd\u0cb8\u0cbe\u0cb9 \u0ca4\u0cc1\u0c82\u0cac\u0cbf\u0c95\u0cc6\u0cc2\u0c82\u0ca1\u0cc1 \u0c93\u0ca1\u0cbe\u0ca1\u0cc1\u0cb5 \u0c88 \u0cae\u0cbe\u0ca4\u0cbf\u0ca8\u0cae\u0cb2\u0ccd\u0cb2\u0cbf \"\u0cac\u0cc6\u0c82\u0c95\u0cbf\u0caa\u0c9f\u0ccd\u0ca3' \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cac\u0cbe\u0c97\u0cbf\u0cb2\u0ca8\u0ccd\u0ca8\u0cc1 \u0cae\u0cc6\u0cb2\u0ccd\u0cb2\u0c97\u0cc6\u0cae\u0cc6\u0cb2\u0ccd\u0cb2\u0c97\u0cc6 \u0ca4\u0cc6\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6. \u0c92\u0caa\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cbf.", "\u0c85\u0cb2\u0cc6 \u0cac\u0c82\u0ca6\u0cc1 \u0c95\u0cb0\u0cc6\u0caf\u0cc1\u0cb5\u0cc1\u0ca6\u0cc1\u0ca8\u0cbf\u0ca8\u0ccd\u0ca8\u0cca\u0cb2\u0cc1\u0cae\u0cc6\u0caf\u0cb0\u0cae\u0ca8\u0cc6\u0c97\u0cc6\u0c92\u0cb3\u0c97\u0ca1\u0cb2 \u0cb0\u0ca4\u0ccd\u0ca8\u0caa\u0cc1\u0cb0\u0cbf\u0c97\u0cc6", "\u0c95\u0ca1\u0cb2\u0ca4\u0ca1\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1 \u0c95\u0ca1\u0cb2\u0ca8\u0ccd\u0ca8\u0cc1 \u0cac\u0cc6\u0cb0\u0c97\u0cc1\u0c97\u0ca3\u0ccd\u0ca3\u0cbf\u0c82\u0ca6 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb9\u0cc1\u0ca1\u0ccd\u0c97\u0cbf\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cbe\u0ca6\u0cb0\u0cca\u0c82\u0ca6\u0cc1 \u0ca6\u0cbf\u0ca8 \u0cb5\u0cbf\u0cae\u0cbe\u0ca8\u0ca6\u0cb2\u0ccd\u0cb2\u0cbf \u0cb9\u0cbe\u0cb0\u0cac\u0cc7\u0c95\u0cc6\u0c82\u0cac \u0c86\u0cb8\u0cc6. \u0c9f\u0cbf\u0cb5\u0cbf\u0caf\u0cb2\u0ccd\u0cb2\u0cbf \u0cb5\u0cbf\u0cae\u0cbe\u0ca8\u0ca6\u0cc6\u0cc2\u0cb3\u0c97\u0cc6 \u0c9a\u0cc6\u0c82\u0ca6\u0c97\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c97\u0c97\u0ca8\u0cb8\u0c96\u0cc0\u0caf\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0cbe\u0ca8\u0cc2 \u0cb9\u0cbe\u0c97\u0cc7 \u0c86\u0c97\u0cac\u0cc7\u0c95\u0cc6\u0c82\u0cac \u0cb9\u0c82\u0cac\u0cb2. \u0c85\u0ca4\u0ccd\u0ca4 \u0c85\u0cae\u0ccd\u0cae\u0ca8\u0cbf\u0c97\u0cc6 \u0ca4\u0ca8\u0ccd\u0ca8 \u0c95\u0c82\u0ca6 \u0ca8\u0cb0\u0ccd\u0cb8\u0ccd\u200c \u0c86\u0c97\u0cb2\u0cbf \u0c85\u0ca8\u0ccd\u0ca8\u0ccb \u0cae\u0cb9\u0ca6\u0cbe\u0cb8\u0cc6. \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c86\u0c97\u0cb2\u0cbf\u0cb2\u0ccd\u0cb2. \u0c86\u0cb8\u0cc6 \u0caa\u0c9f\u0ccd\u0c9f\u0ca6\u0ccd\u0ca6\u0cc1 \u0c95\u0cc8\u0c97\u0cc2\u0ca1\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc2 \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cbf\u0ca8\u0cc1\u0ca6\u0ccd\u0ca6\u0c95\u0ccd\u0c95\u0cc2 \u0cae\u0ca8\u0cc6 \u0cb9\u0cb2\u0cb5\u0cbe\u0cb0\u0cc1 \u0cae\u0ca8\u0cc6\u0c97\u0cb3\u0cb2\u0ccd\u0cb2\u0cbf \u0c88\u0c95\u0cc6\u0caf\u0ca8\u0ccd\u0ca8\u0cc1 \u0c9c\u0ca8 \u0caa\u0c95\u0ccd\u0c95\u0ca6 \u0cae\u0ca8\u0cc6 \u0cb9\u0cc1\u0ca1\u0ccd\u0c97\u0cbf \u0ca5\u0cb0 \u0ca8\u0ccb\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c88 \u0c95\u0ca1\u0cb2 \u0ca4\u0ca1\u0cbf\u0caf \u0cb9\u0cc1\u0ca1\u0ccd\u0c97\u0cbf \u0cac\u0cc7\u0cb0\u0cbe\u0cb0\u0cc2 \u0c85\u0cb2\u0ccd\u0cb2. \u0cae\u0cbe\u0ca4\u0cbf\u0ca8 \u0cae\u0cb2\u0ccd\u0cb2\u0cbf \u0c85\u0ca8\u0cc1\u0cb6\u0ccd\u0cb0\u0cc0. \u0c92\u0c82\u0ca6\u0cbe\u0ca8\u0cc6\u0cc2\u0c82\u0ca6\u0cc1 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0c9f\u0ccd\u0caf\u0cc2\u0cb7\u0ca8\u0ccd\u200c \u0cae\u0cbe\u0cb8\u0ccd\u0c9f\u0cb0\u0ccd\u200c, \u0c86 \u0caa\u0cbe\u0ca4\u0ccd\u0cb0 \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0c86\u0ccd\u0caf\u0c82\u0c95\u0cb0\u0ccd\u200c, \u0cae\u0ca4\u0ccd\u0ca4\u0cc2\u0c82\u0ca6\u0cc2\u0cb0\u0cb2\u0ccd\u0cb2\u0cbf \"\u0cac\u0cbf\u0c97\u0ccd\u200c \u0cac\u0cbe\u0cb8\u0ccd\u200c', \u0cb8\u0ca6\u0ccd\u0caf \u0c88\u0c95\u0cc6\u0caf \u0ca4\u0cb2\u0cc6 \u0cae\u0cc7\u0cb2\u0cbf\u0cb0\u0ccb \u0c95\u0cbf\u0cb0\u0cc0\u0c9f\u0ca6 \u0cb9\u0cc6\u0cb8\u0cb0\u0cc1 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c.", "\u0c87\u0cb7\u0ccd\u0c9f\u0c95\u0ccd\u0c95\u0cc2 \u0c85\u0ca8\u0cc1\u0cb6\u0ccd\u0cb0\u0cbf \u0c8e\u0c82\u0ca6\u0cb0\u0cc6 \u0caf\u0cbe\u0cb0\u0cc1? \u0cae\u0cca\u0ca8\u0ccd\u0ca8\u0cc6 \u0cae\u0cca\u0ca8\u0ccd\u0ca8\u0cc6 \u0c85\u0ca8\u0cc1\u0cb6\u0ccd\u0cb0\u0cc0 \u0cb9\u0ca4\u0ccd\u0cb0 \u0c88 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c85\u0cb5\u0cb0\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc1 \u0c87\u0cb7\u0ccd\u0c9f\u0cc7. \"\u0c92\u0c82\u0ca6\u0cc7 \u0caa\u0ca6\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0c85\u0ca8\u0cc1\u0cb6\u0ccd\u0cb0\u0cc0\u0c8e\u0c82\u0ca6\u0cb0\u0cc6 \u0cac\u0cbf\u0cb0\u0cbf\u0caf\u0cbe\u0ca8\u0cbf. \u0cac\u0cbf\u0ca1\u0cbf\u0cb8\u0cbf \u0cb9\u0cc7\u0cb3\u0cac\u0cb9\u0cc1\u0ca6\u0cbe\u0ca6\u0cb0\u0cc6 \u0cae\u0cbf\u0c95\u0ccd\u0cb7\u0cb0\u0ccd\u200c \u0c86\u0cab\u0ccd \u0c95\u0ccd\u0caf\u0cbe\u0cb0\u0cc6\u0c95\u0ccd\u0c9f\u0cb0\u0ccd\u200c. \u0c85\u0ca8\u0cc1\u0cb6\u0ccd\u0cb0\u0cc0 \u0ca4\u0cc1\u0c82\u0cac\u0cbe \u0c8e\u0cae\u0ccb\u0cb7\u0ca8\u0cb2\u0ccd\u200c. \u0c85\u0ca8\u0cc1\u0cb6\u0ccd\u0cb0\u0cc0 \u0ca4\u0cc1\u0c82\u0cac\u0cbe \u0cb8\u0ccd\u0caa\u0cb7\u0ccd\u0c9f. \u0c85\u0ca8\u0cc1\u0cb6\u0ccd\u0cb0\u0cc0 \u0ca4\u0cc1\u0c82\u0cac\u0cbe \u0cad\u0cbe\u0cb5\u0cc1\u0c95\u0cbf. \u0c85\u0ca8\u0cc1\u0cb6\u0ccd\u0cb0\u0cc0 \u0ca4\u0cc1\u0c82\u0cac\u0cbe \u0cac\u0cc7\u0c97 \u0c95\u0ccb\u0caa \u0cae\u0cbe\u0ca1\u0ccd\u0c95\u0cca\u00e0\u0ca4\u0cbe\u0cb3\u0cc6. \u0c85\u0ca8\u0cc1\u0cb6\u0ccd\u0cb0\u0cc0 \u0ca4\u0cc1\u0c82\u0cac\u0cbe \u0ca8\u0c97\u0ccd\u0ca4\u0cbe\u0cb3\u0cc6. \u0c85\u0cb0\u0ccd\u0ca5 \u0c86\u0c97\u0ccb \u0cb9\u0cbe\u0c97\u0cc6 \u0cb9\u0cc7\u0cb3\u0cac\u0cb9\u0cc1\u0ca6\u0cbe\u0ca6\u0cb0\u0cc6 \u0c89\u0caa\u0ccd\u0caa\u0cc1 \u0cb9\u0cc1\u0cb3\u0cbf \u0c96\u0cbe\u0cb0 \u0c8e\u0cb2\u0ccd\u0cb2\u0cb5\u0cc2 \u0cb8\u0cb0\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0cb8\u0ccc\u0ca4\u0ccd\u200c \u0c87\u0c82\u0ca1\u0cbf\u0caf\u0ca8\u0ccd\u200c \u0cae\u0cb8\u0cbe\u0cb2 \u0ca8\u0cbe\u0ca8\u0cc1 ...'\u0c87\u0cb7\u0ccd\u0c9f\u0cc1 \u0cb9\u0cc7\u0cb3\u0cbf \u0cb9\u0cca\u0c9f\u0ccd\u0c9f\u0cc6 \u0ca4\u0cc1\u0c82\u0cac\u0cbe \u0ca8\u0c95\u0ccd\u0c95\u0cb0\u0cc1 \u0c85\u0ca8\u0cc1\u0cb6\u0ccd\u0cb0\u0cc0. \u0c88\u0c97 \u0ca4\u0cbe\u0ca8\u0cc7 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0c86\u0c97\u0cbf\u0cb0\u0cc1\u0cb5 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0cb8\u0cbf\u0ca6\u0ccd\u0ca6\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0cb2\u0cbf\u0c95\u0ccd\u0c95\u0cc6 \u0ca4\u0cc1\u0c82\u0cac\u0cbe \u0c87\u0ca4\u0ccd\u0ca4\u0cc1. \u0c85\u0cb5\u0cb0\u0cbf\u0c97\u0cc6 \u0cae\u0cbe\u0ca4\u0cc1 \u0c95\u0cb7\u0ccd\u0c9f\u0cb5\u0cb2\u0ccd\u0cb2 \u0cac\u0cbf\u0ca1\u0cbf. \u0c86\u0c97\u0cbe\u0c97 \u0ca8\u0c97\u0cc1\u0ca4\u0ccd\u0ca4\u0cbe, \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0c97\u0c82\u0cad\u0cc0\u0cb0\u0cb0\u0cbe\u0c97\u0cc1\u0ca4\u0ccd\u0ca4\u0cbe, \u0ca4\u0cc1\u0c82\u0cac\u0cbe \u0c93\u0caa\u0ca8\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0c82\u0ca4\u0ca8\u0ccd\u0ca8\u0cbf\u0cb8\u0cbf\u0ca6\u0cbe\u0c97\u0cc6\u0cb2\u0ccd\u0cb2\u0cbe \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbe \u0c85\u0ca8\u0cc1\u0cb6\u0ccd\u0cb0\u0cc0 \u0ca8\u0cbf\u0ca7\u0cbe\u0ca8\u0c95\u0ccd\u0c95\u0cc6 \u0c85\u0cb5\u0cb0\u0cca\u0cb3\u0c97\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0ca6\u0cbf\u0c9f\u0ccd\u0c9f \u0cac\u0c97\u0cc6 \u0c95\u0cc1\u0ca4\u0cc2\u0cb9\u0cb2\u0c95\u0cbe\u0cb0\u0cbf. \"\u0c85\u0caa\u0ccd\u0caa\u0c9f \u0cae\u0c82\u0c97\u0cb3\u0cc2\u0cb0\u0cbf\u0ca8 \u0cb9\u0cc1\u0ca1\u0ccd\u0c97\u0cbf \u0ca8\u0cbe\u0ca8\u0cc1. \u0c85\u0caa\u0ccd\u0caa\u0ca8\u0cbf\u0c97\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cb2\u0ccd\u0cb2\u0cbf \u0c95\u0cc6\u0cb2\u0cb8\u0cb5\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c86\u0cb0\u0c82\u0cad\u0ca6 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb8\u0ccd\u0cb5\u0cb2\u0ccd\u0caa \u0cb5\u0cb0\u0ccd\u0cb7 \u0cac\u0cc6\u0c82\u0c97\u0cb3\u0cc2\u0cb0\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0c85\u0caa\u0ccd\u0caa \u0ca8\u0cae\u0ccd\u0cae\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0ca6 \u0cae\u0cc7\u0cb2\u0cc6 \u0cae\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb9\u0ccb\u0ca6\u0ccd\u0cb5\u0cbf. \u0caa\u0ccd\u0cb0\u0cc8\u0cae\u0cb0\u0cbf, \u0cb9\u0cc8\u0cb8\u0ccd\u0c95\u0cc2\u0cb2\u0cc1, \u0caa\u0cbf\u0caf\u0cc1 \u0cae\u0cc1\u0c97\u0cbf\u0cb8\u0cbf\u0ca6\u0ccd\u0ca6\u0cc1 \u0cae\u0c82\u0c97\u0cb3\u0cc2\u0cb0\u0cb2\u0ccd\u0cb2\u0cc7. \u0cb8\u0ccd\u0c95\u0cc2\u0cb2\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0ca8\u0ccd\u0ca8\u0ca1 \u0c9f\u0cc0\u0c9a\u0cb0\u0ccd\u200c \u0c86\u0c97\u0cbf\u0ca6\u0ccd\u0ca6 \u0c97\u0cc0\u0ca4\u0cbe \u0c9f\u0cc0\u0c9a\u0cb0\u0ccd\u200c \u0c92\u0c82\u0ca6\u0cc1 \u0cb8\u0cb2 \u0c8e\u0c82\u0cb8\u0cbf \u0cae\u0cbe\u0ca1\u0cb2\u0cc1 \u0c85\u0cb5\u0c95\u0cbe\u0cb6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c86 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc6 \u0ca8\u0cbe\u0ca8\u0cc1. \u0cb9\u0cc8\u0cb8\u0ccd\u0c95\u0cc2\u0cb2\u0cb2\u0ccd\u0cb2\u0cc2 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c93\u0ca6\u0cbf \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6 \u0cb9\u0cc6\u0cb8\u0cb0\u0cbf\u0ca4\u0ccd\u0ca4\u0cc1. \u0cb9\u0ca4\u0ccd\u0ca4\u0ca8\u0cc7 \u0c95\u0ccd\u0cb2\u0cbe\u0cb8\u0ccd\u200c \u0c86\u0ca6 \u0cae\u0cc7\u0cb2\u0cc6 \u0c85\u0cae\u0ccd\u0cae\u0c82\u0c97\u0cc6 \u0cae\u0c97\u0cb3\u0cc1 \u0ca8\u0cb0\u0ccd\u0cb8\u0ccd\u200c \u0c86\u0c97\u0cac\u0cc7\u0c95\u0cc1 \u0c85\u0ca8\u0ccd\u0ca8\u0ccb \u0cad\u0caf\u0c82\u0c95\u0cb0 \u0c86\u0cb8\u0cc6 \u0c87\u0ca4\u0ccd\u0ca4\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0caa\u0cbf\u0cb8\u0cbf\u0c8e\u0c82\u0cac\u0cbf\u0c97\u0cc6 \u0cb9\u0cbe\u0c95\u0cbf\u0ca6\u0cb0\u0cc1. \u0c86 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c85\u0ca8\u0cc1\u0cb6\u0ccd\u0cb0\u0cc0 \u0caf\u0cbe\u0cb5\u0cbe\u0c97\u0cb2\u0cc2 \u0c95\u0ccd\u0cb2\u0cbe\u0cb8\u0cbf\u0ca8 \u0cb9\u0cca\u0cb0\u0c97\u0cc7 \u0c87\u0ca6\u0ccd\u0ca6\u0cbf\u0ca6\u0ccd\u0ca6\u0cc1. \u0c85\u0ca8\u0cc1\u0cb6\u0ccd\u0cb0\u0cc0 \u0c95\u0ccd\u0cb2\u0cbe\u0cb8\u0cbf\u0c82\u0ca6 \u0cb9\u0cca\u0cb0\u0c97\u0cc6 \u0cb9\u0ccb\u0c97\u0cc1, \u0c85\u0ca8\u0cc1\u0cb6\u0ccd\u0cb0\u0cc0 \u0cb8\u0cc1\u0cae\u0ccd\u0ca8\u0cbf\u0cb0\u0cc1. \u0cb9\u0cc0\u0c97\u0cc6 \u0c88 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3\u0cc1 \u0ca8\u0ca8\u0ccd\u0ca8 \u0c95\u0ccd\u0cb0\u0cbe\u0c82\u0ca4\u0cbf\u0c95\u0cbe\u0cb0\u0cbf \u0ca6\u0cbf\u0ca8\u0c97\u0cb3\u0cc1. \u0c85\u0ca6\u0cbe\u0ca6 \u0ca8\u0c82\u0ca4\u0cb0 \u0c85\u0ca1\u0c9a\u0ca3\u0cc6\u0caf\u0cbf\u0c82\u0ca6\u0cbe\u0c97\u0cbf \u0c93\u0ca6\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2 ...'", "\u0c85\u0cae\u0ccd\u0cae \u0cb6\u0cb6\u0cbf\u0c95\u0cb2\u0cbe \u0cae\u0ca4\u0ccd\u0ca4\u0cc1 \u0ca4\u0cae\u0ccd\u0cae \u0c85\u0cad\u0cbf\u0c9c\u0cbf\u0ca4\u0ccd\u200c \u0c9c\u0cc6\u0cc2\u0ca4\u0cc6 \u0c85\u0ca8\u0cc1\u0cb6\u0ccd\u0cb0\u0cc0 \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cc1 \u0cb9\u0cc0\u0c97\u0cc6. \u0cb8\u0ccd\u0cb5\u0cb2\u0ccd\u0caa \u0ca4\u0cb0\u0ccd\u0cb2\u0cc6, \u0c86\u0cae\u0cc7\u0cb2\u0cca\u0c82\u0c9a\u0cc2\u0cb0\u0cc1 \u0c95\u0ccb\u0caa, \u0c85\u0cae\u0ccd\u0cae\u0ca8 \u0c9c\u0cc6\u0cc2\u0ca4\u0cc6 \u0c9c\u0c97\u0cb3, \u0ca4\u0cae\u0ccd\u0cae\u0ca8 \u0cae\u0cc7\u0cb2\u0cc6 \u0c95\u0cbe\u0cb3\u0c9c\u0cbf \u0c87\u0cb5\u0cc6\u0cb2\u0ccd\u0cb2\u0cb5\u0cc2 \u0cac\u0ca6\u0cc1\u0c95\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cb0 \u0c9c\u0cc6\u0cc2\u0ca4\u0cc6 \u0c85\u0ca8\u0cc1\u0cb6\u0ccd\u0cb0\u0cc0\u0caf\u0ca8\u0ccd\u0ca8\u0cc1 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf\u0cb8\u0cb2\u0cc1 \u0ca6\u0cbe\u0cb0\u0cbf\u0caf\u0cb2\u0ccd\u0cb2\u0cbf \u0ca4\u0cbf\u0cb0\u0cc1\u0cb5\u0cc1\u0c97\u0cb3\u0cc1 \u0cb8\u0cbe\u0c95\u0cb7\u0ccd\u0c9f\u0cbf\u0ca6\u0ccd\u0ca6\u0cb5\u0cc1. \u0c85\u0ca8\u0cc1\u0cb6\u0ccd\u0cb0\u0cc0 \u0cae\u0cbe\u0ca4\u0cc1 \u0ca8\u0cbf\u0cb0\u0cb0\u0ccd\u0c97\u0cb3. \u0cae\u0cbe\u0ca4\u0cbf\u0ca8 \u0c9c\u0cc6\u0cc2\u0ca4\u0cc6\u0c97\u0cc6 \u0ca7\u0cbe\u0cb0\u0cbe\u0c95\u0cbe\u0cb0 \u0cae\u0cb3\u0cc6\u0caf\u0c82\u0ca4\u0cc6 \u0ca8\u0c97\u0cc1. \u0c86 \u0cae\u0cbe\u0ca4\u0cc1 \u0cae\u0ca4\u0ccd\u0ca4\u0cc1 \u0ca8\u0c97\u0cc1\u0cb5\u0cbf\u0c97\u0cc6 \u0c85\u0ca8\u0cc1\u0cb6\u0ccd\u0cb0\u0cc0 \u0c9a\u0cc6\u0c82\u0ca6\u0ca6 \u0c95\u0ca4\u0cc6 \u0cb9\u0cc7\u0cb3\u0ccd\u0ca4\u0cbe\u0cb0\u0cc6.", "\"\u0cae\u0cbe\u0ca4\u0cc1 \u0ca6\u0cc7\u0cb5\u0cb0\u0cc1 \u0c95\u0cc6\u0cc2\u0c9f\u0ccd\u0c9f \u0c95\u0cc6\u0cc2\u0ca1\u0cc1\u0c97\u0cc6. \u0c85\u0caa\u0ccd\u0caa \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd\u200c \u0c95\u0cc6\u0cb2\u0cb8\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc1\u0ca6\u0cb0\u0cbf\u0c82\u0ca6 \u0c85\u0cb5\u0cb0\u0cbf\u0c82\u0ca6 \u0cae\u0cbe\u0ca4\u0cc1 \u0ca8\u0ca8\u0c97\u0cc6 \u0c92\u0cb2\u0cbf\u0ca6\u0cbf\u0cb0\u0cac\u0cb9\u0cc1\u0ca6\u0cc1 \u0c85\u0c82\u0ca4 \u0ca8\u0ca8\u0c97\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c87\u0ca8\u0ccd\u0ca8\u0cc1 \u0ca8\u0ca8\u0ccd\u0ca8 \u0ca8\u0c97\u0cc1\u0cb5\u0ca8\u0ccd\u0ca8\u0cc1 \u0cae\u0cca\u0ca6\u0cb2\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0ccd\u0ca6\u0cc1 \u0cb9\u0cc8\u0cb8\u0ccd\u0c95\u0cc2\u0cb2\u0cc1 \u0c9f\u0cc0\u0c9a\u0cb0\u0ccd\u200c \u0c87\u0cb0\u0cac\u0cc7\u0c95\u0cc1. \u0c92\u0c82\u0ca6\u0ccd\u0cb8\u0cb2 \u0c9f\u0cc0\u0c9a\u0cb0\u0ccd\u200c \u0ca8\u0cae\u0ccd\u0cae\u0cae\u0ccd\u0cae\u0ca8\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1 \u0ca8\u0cbf\u0cae\u0ccd\u0cae \u0cae\u0c97\u0cb3\u0cbf\u0c97\u0cc6 \u0c95\u0cae\u0ccd\u0cae\u0cbf \u0ca8\u0c97\u0ccb\u0c95\u0cc6 \u0cb9\u0cc7\u0cb3\u0cbf \u0c87\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc6 \u0cb9\u0cc1\u0ca1\u0ccd\u0c97\u0cb0\u0cc6\u0cb2\u0ccd\u0cb2\u0cbe \u0c85\u0cb5\u0cb3 \u0ca8\u0c97\u0cc1\u0cb5\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cc1\u0cb9\u0ccb\u0c97\u0ccd\u0ca4\u0cbe\u0cb0\u0cc6 \u0c85\u0c82\u0ca6\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c87\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c9c\u0cc0\u0ca8\u0cb2\u0ccd\u0cb2\u0cbf \"\u0c95\u0cbe\u0cae\u0cbf\u0ca1\u0cbf \u0c95\u0cbf\u0cb2\u0cbe\u0ca1\u0cbf\u0c97\u0cb3\u0cc1' \u0cb6\u0ccb \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0ca1\u0cc1\u0cb5\u0cbe\u0c97 \u0ca1\u0cc8\u0cb0\u0cc6\u0c95\u0ccd\u0c9f\u0cb0\u0ccd\u200c \u0ca8\u0cc0\u0ca8\u0cc1 \u0ca8\u0c97\u0ccb\u0ca6\u0ca8\u0ccd\u0ca8\u0cc1 \u0cb8\u0ccd\u0cb5\u0cb2\u0ccd\u0caa \u0c95\u0cae\u0ccd\u0cae\u0cbf \u0cae\u0cbe\u0ca1\u0cac\u0cc7\u0c95\u0cc6 \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0ca8\u0c97\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0ca8\u0c95\u0ccd\u0c95\u0cc6. \"\u0c95\u0cbe\u0cae\u0cbf\u0ca1\u0cbf \u0c95\u0cbf\u0cb2\u0cbe\u0ca1\u0cbf\u0c97\u0cb3\u0cc1' \u0cb6\u0ccb \u0cb8\u0cc2\u0caa\u0cb0\u0ccd\u200c \u0cb9\u0cbf\u0c9f\u0ccd\u200c \u0c86\u0caf\u0cbf\u0ca4\u0cc1 ...'", "\u0cae\u0ca4\u0ccd\u0ca4\u0cc6 \u0ca8\u0c95\u0ccd\u0c95\u0cb0\u0cc1 \u0c85\u0ca8\u0cc1\u0cb6\u0ccd\u0cb0\u0cc0. \u0c88\u0c95\u0cc6 \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0c97\u0cc6 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f \u0c95\u0ca4\u0cc6\u0caf\u0cc7 \u0c87\u0c82\u0c9f\u0cb0\u0cc6\u0cb8\u0ccd\u0c9f\u0cbf\u0c82\u0c97\u0ccd\u200c.\u0caa\u0cbf\u0caf\u0cc1 \u0c95\u0cbe\u0cb2\u0cc7\u0c9c\u0cbf\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0c86\u0c97\u0cbe\u0c97 \u0cae\u0c82\u0c97\u0cb3\u0cc2\u0cb0\u0cbf\u0ca8 \u0ca8\u0cae\u0ccd\u0cae \u0c9f\u0cc0\u0cb5\u0cbf\u0caf\u0cb2\u0ccd\u0cb2\u0cbf \u0c86\u0ccd\u0caf\u0c82\u0c95\u0cb0\u0cbf\u0c82\u0c97\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c95\u0ccd\u0cb2\u0cbe\u0cb8\u0ccd\u200c \u0cae\u0cc1\u0c97\u0cbf\u0ca6 \u0cae\u0cc7\u0cb2\u0cc6 \u0ca1\u0cbe\u0c95\u0ccd\u0c9f\u0cb0\u0ccd\u200c \u0c95\u0ccd\u0cb2\u0cbf\u0ca8\u0cbf\u0c95\u0ccd\u200c \u0c92\u0c82\u0ca6\u0cb0\u0cb2\u0ccd\u0cb2\u0cbf \u0cb0\u0cbf\u0cb8\u0cc6\u0caa\u0ccd\u0cb7\u0ca8\u0cbf\u0cb8\u0ccd\u0c9f\u0ccd\u200c \u0c86\u0c97\u0cbf \u0caa\u0cbe\u0cb0\u0ccd\u0c9f\u0ccd\u200c\u0c9f\u0cc8\u0cae\u0ccd\u200c \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0ca6\u0ccd\u0ca6\u0cc2 \u0c87\u0ca4\u0ccd\u0ca4\u0cc1. \u0caa\u0cbf\u0caf\u0cc1 \u0cae\u0cc1\u0c97\u0cbf\u0ca6 \u0ca8\u0c82\u0ca4\u0cb0 \u0c92\u0c82\u0ca6\u0cc1 \u0ca6\u0cbf\u0ca8 \u0c88 \u0c9f\u0cbf\u0cb5\u0cbf\u0caf\u0cb5\u0cb0 \u0ca1\u0cbe\u0ca8\u0ccd\u0cb8\u0ccd\u200c \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0cb0\u0cc1. \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0ca1\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccd\u0ca4\u0cbf \u0c85\u0ca8\u0ccd\u0ca8\u0ccb \u0cb9\u0cca\u0c97\u0cb3\u0cbf\u0c95\u0cc6 \u0cb8\u0cbf\u0c95\u0cc1\u00a4. \u0c9c\u0cc6\u0cc2\u0ca4\u0cc6\u0c97\u0cc6 \u0c86\u0ccd\u0caf\u0c82\u0c95\u0cb0\u0cbf\u0c82\u0c97\u0ccd\u200c \u0c86\u0cab\u200c\u0cb0\u0ccd\u200c \u0c95\u0cc2\u0ca1 \u0cb8\u0cbf\u0c95\u0cc1\u00a4. \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0c97\u0c82\u0c9f\u0cc1\u0cae\u0cc2\u0c9f\u0cc6 \u0c95\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0caf\u0cbf\u0ca4\u0cc1. \u0cac\u0cb0\u0cc1\u0cb5\u0cbe\u0c97 \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0c95\u0ca8\u0cb8\u0cc1\u0c97\u0cb3\u0cc7. \u0cb2\u0cc8\u0cab\u0ccd \u0cb8\u0cc6\u0c9f\u0ccd\u0cb2 \u0c86\u0caf\u0cbf\u0ca4\u0cc1 \u0c85\u0c82\u0ca4\u0c82\u0ca6\u0cc1\u0c95\u0cc6\u0cc2\u0c82\u0ca1 \u0c85\u0ca8\u0cc1\u0cb6\u0ccd\u0cb0\u0cc0\u0c97\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0ca6\u0ccd\u0ca6\u0cc1 \u0cb6\u0ccb\u0c97\u0cc6 200 \u0cb0\u0cc2\u0caa\u0cbe\u0caf\u0cbf\u0c97\u0cb3\u0cc1. \u0cb9\u0cbe\u0cb8\u0ccd\u0c9f\u0cc6\u0cb2\u0ccd\u200c\u0c97\u0cc6 \u0c95\u0c9f\u0ccd\u0c9f\u0cc1\u0cb5\u0cc1\u0ca6\u0c95\u0ccd\u0c95\u0cc2 \u0cb8\u0cbe\u0cb2\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0cae\u0cc7\u0cb2\u0cc6 \u0c95\u0cb8\u0ccd\u0ca4\u0cc2\u0cb0\u0cbf\u0caf\u0cb2\u0ccd\u0cb2\u0cca\u0c82\u0ca6\u0cc1 \u0caa\u0ccd\u0cb0\u0ccb\u0c97\u0ccd\u0cb0\u0cbe\u0cae\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc1. \u0ca8\u0c82\u0ca4\u0cb0 \u0c9c\u0cc0 \u0c9f\u0cbf\u0cb5\u0cbf\u0caf\u0cb2\u0ccd\u0cb2\u0cbf \"\u0c95\u0cbe\u0cae\u0cbf\u0ca1\u0cbf \u0c95\u0cbf\u0cb2\u0cbe\u0ca1\u0cbf\u0c97\u0cb3\u0cc1'. \u0c86 \u0cb6\u0ccb \u0cb9\u0cbf\u0c9f\u0ccd\u200c \u0c86\u0caf\u0cbf\u0ca4\u0cc1. \u0c85\u0ca8\u0cc1\u0cb6\u0ccd\u0cb0\u0cc0 \u0c8e\u0c82\u0cac \u0c95\u0ca1\u0cb2\u0cc2\u0cb0 \u0cb9\u0cc1\u0ca1\u0ccd\u0c97\u0cbf \u0c97\u0cc6\u0ca6\u0ccd\u0ca6\u0cb3\u0cc1.", "\"\"\u0c95\u0cbe\u0cae\u0cbf\u0ca1\u0cbf \u0c95\u0cbf\u0cb2\u0cbe\u0ca1\u0cbf\u0c97\u0cb3\u0cc1' \u0caa\u0ccd\u0cb0\u0cb8\u0cbe\u0cb0\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb8\u0cae\u0caf\u0c95\u0ccd\u0c95\u0cc6 \u0c95\u0ccd\u0cb0\u0cc8\u0c82 \u0cb8\u0ccd\u0c9f\u0ccb\u0cb0\u0cbf\u0c97\u0cb3\u0cc1 \u0caa\u0ccd\u0cb0\u0cb8\u0cbe\u0cb0\u0cb5\u0cbe\u0c97\u0cbf \u0c85\u0caa\u0cbe\u0cb0 \u0c9c\u0ca8\u0cae\u0ca8\u0ccd\u0ca8\u0ca3\u0cc6 \u0c97\u0cb3\u0cbf\u0cb8\u0cbf\u0ca6\u0ccd\u0ca6\u0cb5\u0cc1. \u0c85\u0c82\u0ca5\u0cbe \u0cb9\u0cca\u0ca4\u0ccd\u0ca4\u0cb2\u0ccd\u0cb2\u0cbf \u0c95\u0cbe\u0cae\u0cbf\u0ca1\u0cbf \u0cb6\u0ccb \u0ca8\u0ccb\u0ca1\u0ccd\u0ca4\u0cbe\u0cb0 \u0c85\u0ca8\u0ccd\u0ca8\u0ccb \u0c85\u0ca8\u0cc1\u0cae\u0cbe\u0ca8\u0cb5\u0cbf\u0ca4\u0ccd\u0ca4\u0cc1. \u0cb8\u0ccb \u0c97\u0cc6\u0ca6\u0ccd\u0ca6\u0cbf\u0ca4\u0cc1. \u0c85\u0ca8\u0cc1\u0cb6\u0ccd\u0cb0\u0cc0\u0caf\u0ca8\u0ccd\u0ca8\u0cc1 \u0c9c\u0ca8 \u0c97\u0cc1\u0cb0\u0cc1\u0ca4\u0cbf\u0cb8\u0ca4\u0cc6\u0cc2\u0ca1\u0c97\u0cbf\u0ca6\u0cb0\u0cc1. \u0c88\u0c97 \u0ca8\u0ca8\u0ccd\u0ca8 \u0cae\u0cbe\u0ca4\u0cc1 \u0cae\u0ca4\u0ccd\u0ca4\u0cc1 \u0ca8\u0c97\u0cc1 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0c86\u0ca6\u0cb0\u0cc6 \u0c92\u0c82\u0ca6\u0cc1 \u0cb5\u0cbf\u0cb7\u0caf \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0cae\u0cbe\u0ca4\u0cc3\u0cad\u0cbe\u0cb7\u0cc6 \u0ca4\u0cc1\u0cb3\u0cc1. \u0cb9\u0cbe\u0c97\u0cbe\u0c97\u0cbf \u0c95\u0ca8\u0ccd\u0ca8\u0ca1 \u0c89\u0c9a\u0ccd\u0c9b\u0cbe\u0cb0\u0ca3\u0cc6 \u0cb8\u0cb0\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0cb0\u0ccd\u0ca6\u0cbf\u0c95 \u0c85\u0ca8\u0ccd\u0ca8\u0ccb \u0cac\u0ca6\u0cb2\u0cbf\u0c97\u0cc6 \u0cb9\u0cbe\u0cb0\u0ccd\u0ca4\u0cbf\u0c95 \u0c85\u0c82\u0ca4 \u0cb9\u0cc7\u0cb3\u0cbf \u0cae\u0cc1\u0c9c\u0cc1\u0c97\u0cb0\u0c95\u0ccd\u0c95\u0cc0\u0ca1\u0cbe\u0c97\u0cbf\u0ca6\u0ccd\u0ca6\u0cc6\u0cb2\u0ccd\u0cb2\u0cbe \u0c87\u0ca4\u0ccd\u0ca4\u0cc1. \u0c87\u0c82\u0ca5\u0cbe \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c87\u0cb5\u0cb3\u0cbf\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2 \u0c85\u0c82\u0ca4 \u0c9a\u0cbe\u0ca8\u0cc6\u0cb2\u0ccd\u200c\u0ca8\u0cb5\u0cb0\u0cc1 \u0cb9\u0cc7\u0cb3\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbe\u0c97 \u0c92\u0c82\u0ca6\u0cc1 \u0ca4\u0cbf\u0c82\u0c97\u0cb3\u0cc1 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c95\u0ca8\u0ccd\u0ca8\u0ca1 \u0c89\u0c9a\u0ccd\u0c9b\u0cbe\u0cb0\u0ca3\u0cc6 \u0c95\u0cb2\u0cbf\u0ca4\u0cc6. \u0c88\u0c97 \u0caf\u0cbe\u0cb0\u0cc2 \u0ca8\u0ca8\u0ccd\u0ca8 \u0c95\u0ca8\u0ccd\u0ca8\u0ca1 \u0ca8\u0ccb\u0ca1\u0cbf \u0cae\u0c82\u0c97\u0cb3\u0cc2\u0cb0\u0cc1 \u0cb9\u0cc1\u0ca1\u0ccd\u0c97\u0cbf \u0c85\u0c82\u0ca4 \u0cb9\u0cc7\u0cb3\u0cb2\u0cbf\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0ca6\u0cb7\u0ccd\u0c9f\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c95\u0ca8\u0ccd\u0ca8\u0ca1 \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 ...'", "\u0c92\u0c82\u0ca6\u0cc2\u0cb0\u0cbf\u0c82\u0ca6 \u0cae\u0ca4\u0ccd\u0ca4\u0cc2\u0c82\u0ca6\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc1 \u0cac\u0ca6\u0cc1\u0c95\u0cc1 \u0c95\u0c9f\u0ccd\u0c9f\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0cb8\u0cc1\u0cb2\u0cad\u0cb5\u0cb2\u0ccd\u0cb2. \u0c95\u0cb7\u0ccd\u0c9f\u0ca6 \u0cb9\u0cbe\u0ca6\u0cbf\u0caf\u0ca8\u0ccd\u0ca8\u0cc1 \u0cb9\u0cbe\u0ca6\u0cc1 \u0cac\u0c82\u0ca6\u0cc1 \u0ca8\u0c97\u0ccd\u0ca4\u0cbe \u0c87\u0cb0\u0ccb\u0ca6\u0cc1 \u0ca8\u0ccb\u0ca1\u0cbf\u0ca6\u0cb7\u0ccd\u0c9f\u0cc1 \u0c9a\u0cc6\u0c82\u0ca6 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0c97\u0ccd\u0ca4\u0cbe \u0c87\u0cb0\u0ccb \u0c85\u0ca8\u0cc1\u0cb6\u0ccd\u0cb0\u0cc0 \u0ca8\u0c97\u0cc1\u0cb5\u0cbf\u0ca8 \u0cb9\u0cbf\u0c82\u0ca6\u0cc6 \u0cb8\u0ca3\u0ccd\u0ca3\u0ca6\u0cc6\u0cc2\u0c82\u0ca6\u0cc1 \u0ca8\u0ccb\u0cb5\u0cbf\u0ca8 \u0c97\u0cc6\u0cb0\u0cc6\u0caf\u0cbf\u0ca6\u0cc6. \u0c86\u0ca6\u0cb0\u0cc6, \u0c86 \u0c97\u0cc6\u0cb0\u0cc6 \u0c9c\u0c97\u0ca4\u0ccd\u0ca4\u0cbf\u0c97\u0cc6 \u0c95\u0cbe\u0ca3\u0cbf\u0cb8\u0cc1\u0cb5\u0cc1\u0ca6\u0cc1 \u0c85\u0cb5\u0cb0\u0cbf\u0c97\u0cbf\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c95\u0cc6\u0cb2\u0cb5\u0cc6\u0cc2\u0c82\u0ca6\u0cc1 \u0ca4\u0cae\u0ccd\u0cae\u0cca\u0cb3\u0c97\u0cb7\u0ccd\u0c9f\u0cc7 \u0c89\u0cb3\u0cbf\u0ca6\u0cb0\u0cc6 \u0c92\u0cb3\u0ccd\u0cb3\u0cc7\u0ca6\u0cc1 \u0c85\u0ca8\u0ccd\u0ca8\u0ccb \u0cad\u0cbe\u0cb5. \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cb2\u0ccd\u0cb2\u0cbf \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0ca6\u0cc1\u0ca1\u0cbf\u0ca6\u0cbf\u0ca6\u0ccd\u0ca6\u0cc7 \u0c87\u0cb5\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0c95\u0cc8 \u0cb9\u0cbf\u0ca1\u0cbf\u0ca6\u0cc1 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0cc6 \u0c85\u0ca8\u0ccd\u0ca8\u0ccb \u0ca8\u0c82\u0cac\u0cbf\u0c95\u0cc6. \u0c85\u0cae\u0ccd\u0cae\u0ca8 \u0ca8\u0c97\u0cc1, \u0cae\u0cc1\u0c97\u0ccd\u0ca7\u0ca4\u0cc6, \u0c9c\u0cc0\u0cb5\u0ca8 \u0c8e\u0cb2\u0ccd\u0cb2\u0cb5\u0cc2 \u0ca6\u0cbe\u0cb0\u0cbf\u0ca6\u0cc0\u0caa \u0c85\u0ca8\u0ccd\u0ca8\u0ccb \u0ca4\u0cc1\u0c82\u0cac\u0cc1 \u0cad\u0cb0\u0cb5\u0cb8\u0cc6. \u0c92\u0cb3\u0ccd\u0cb3\u0cc6 \u0ca8\u0c9f\u0cbf\u0caf\u0cbe\u0cac\u0cc7\u0c95\u0cc6\u0c82\u0cac \u0cae\u0cb9\u0ca6\u0cbe\u0cb8\u0cc6. \u0c87\u0cb5\u0cc6\u0cb2\u0ccd\u0cb2\u0ca6\u0cb0 \u0c9c\u0cc6\u0cc2\u0ca4\u0cc6\u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0cbe\u0ca8\u0cc1 \u0c92\u0cb3\u0ccd\u0cb3\u0cc6 \u0cb9\u0cc1\u0ca1\u0ccd\u0c97\u0cbf \u0c8e\u0c82\u0cac \u0cb9\u0cc6\u0cae\u0ccd\u0cae\u0cc6. \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0ca4\u0ca8\u0ccd\u0ca8\u0cca\u0cb3\u0c97\u0cc6 \u0c95\u0ca4\u0cc6\u0caf\u0cbe\u0c97\u0cbf \u0c85\u0ca1\u0c97\u0cbf\u0cb8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c85\u0ca8\u0cc1\u0cb6\u0ccd\u0cb0\u0cc0 \"\u0cac\u0cc6\u0c82\u0c95\u0cbf\u0caa\u0c9f\u0ccd\u0ca3' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0c86\u0c97\u0cbf \u0ca8\u0cbf\u0cae\u0ccd\u0cae \u0cae\u0cc1\u0c82\u0ca6\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0ca4\u0cc0\u0cb0\u0ccb, \u0c85\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cbf\u00e0\u0cb0\u0ccb ...\u0ca8\u0cbf\u0cae\u0ccd\u0cae \u0c89\u0ca4\u0ccd\u0ca4\u0cb0 \u0c8f\u0ca8\u0cbf\u0ca6\u0ccd\u0ca6\u0cb0\u0cc2 \u0cb8\u0cb0\u0cbf, \u0c85\u0cb2\u0ccd\u0cb2\u0cc6\u0cb2\u0ccd\u0cb2\u0ccb \u0c85\u0ca8\u0cc1\u0cb6\u0ccd\u0cb0\u0cc0 \u0c9c\u0ccb\u0cb0\u0cbe\u0c97\u0cbf \u0ca8\u0c95\u0ccd\u0c95\u0c82\u0ca4\u0cc6 \u0c85\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6!", "\u0c85\u0ca8\u0cc1\u0cb6\u0ccd\u0cb0\u0cc0\u0caf \u0cae\u0cc2\u0cb0\u0cc1 \u0cae\u0cc1\u0c96\u0c97\u0cb3\u0cc1\u0c86\u0ccd\u0caf\u0c82\u0c95\u0cb0\u0ccd\u200c \u0c85\u0ca8\u0cc1\u0cb6\u0ccd\u0cb0\u0cc0\u0ca4\u0cc1\u0c82\u0cac\u0cbe \u0caa\u0ccd\u0cb0\u0cbf\u0caa\u0cc7\u0cb0\u0ccd\u200c \u0c86\u0c97\u0ccd\u0ca4\u0cbe\u0cb0\u0cc6. \u0cb9\u0cbe\u0c97\u0c82\u0ca4 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cb0\u0cc8\u0c9f\u0cb0\u0ccd\u200c \u0caa\u0cc1\u0c9f\u0c97\u0c9f\u0ccd\u0c9f\u0cb2\u0cc6 \u0cac\u0cb0\u0cc6\u0ca6\u0cc1 \u0c85\u0ca6\u0ca8\u0ccd\u0ca8\u0cc7 \u0cb9\u0cc7\u0cb3\u0cac\u0cc7\u0c95\u0cc1 \u0c85\u0c82\u0ca4\u0c82\u0ca6\u0cb0\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cc1 \u0c95\u0cb7\u0ccd\u0c9f. \u0ca4\u0ca8\u0ccd\u0ca8 \u0cae\u0cbe\u0ca4\u0cc1\u0c97\u0cb3\u0cb2\u0ccd\u0cb2\u0cc7 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb9\u0cc7\u0cb3\u0cc1\u0cb5 \u0c9c\u0cbe\u0ca3\u0ccd\u0cae\u0cc6. \u0caa\u0ccd\u0cb0\u0ca4\u0cbf \u0caa\u0ccd\u0cb0\u0ccb\u0c97\u0ccd\u0cb0\u0cbe\u0cae\u0cbf\u0c97\u0cc6 \u0c85\u0caa\u0ccd\u200c\u0ca1\u0cc7\u0c9f\u0ccd\u200c \u0c86\u0c97\u0cc1\u0cb5 \u0cae\u0ca8\u0cb8\u0ccd\u0cb8\u0cc1. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0c8e\u0c82\u0c9f\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c86\u0ccd\u0caf\u0c82\u0c95\u0cb0\u0ccd\u200c \u0c86\u0c97\u0cbf \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac \u0cb9\u0cc6\u0cae\u0ccd\u0cae\u0cc6. \u0ca8\u0c97\u0cc1\u0cb5\u0ca8\u0ccd\u0ca8\u0cc1 \u0ca7\u0cb0\u0cbf\u0cb8\u0cbf\u0cb0\u0ccb \u0c88 \u0cb9\u0cc1\u0ca1\u0ccd\u0c97\u0cbf\u0c97\u0cc6 \u0ca8\u0cc0\u0cb5\u0cc1 \u0cae\u0cc7\u0c95\u0caa\u0ccd\u200c \u0cb9\u0cbe\u0c95\u0ccd\u0c95\u0cca\u0c82\u0ca1\u0cbe\u0c97 \u0c9a\u0cc6\u0c82\u0ca6\u0cbe\u0ca8\u0ccb \u0cae\u0cc7\u0c95\u0caa\u0ccd\u200c \u0c87\u0cb2\u0ccd\u0cb2\u0ca6\u0cbe\u0c97 \u0c9a\u0cc6\u0c82\u0ca6\u0cbe\u0ca8\u0ccb \u0c85\u0c82\u0ca4 \u0c95\u0cc7\u0cb3\u0cbf\u0ca6\u0ccd\u0cb0\u0cc6 \u0cae\u0cc7\u0c95\u0caa\u0ccd\u200c \u0ca8\u0c82\u0c97\u0cbf\u0cb7\u0ccd\u0c9f \u0c87\u0cb2\u0ccd\u0cb2 \u0c85\u0c82\u0ca4\u0cbe\u0cb0\u0cc6. \u0ca8\u0cbf\u0cae\u0c97\u0cc6 \u0cb9\u0cc7\u0c97\u0cc6 \u0c9a\u0cc6\u0c82\u0ca6 \u0c85\u0c82\u0ca4 \u0ca8\u0cc0\u0cb5\u0cc1 \u0c85\u0cb5\u0cb0\u0cbf\u0c97\u0cc6 \u0cb9\u0cc7\u0cb3\u0cac\u0cb9\u0cc1\u0ca6\u0cc1. \u0c87\u0cb7\u0ccd\u0c9f\u0ca6 \u0cb9\u0ccb\u0cb8\u0ccd\u0c9f\u0ccd\u200c- \u0caa\u0cc1\u0ca8\u0cc0\u0ca4\u0ccd\u200c \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c, \u0cb0\u0cae\u0cc7\u0cb6\u0ccd\u200c \u0c85\u0cb0\u0cb5\u0cbf\u0c82\u0ca6\u0ccd\u200c, \u0ca6\u0cbf\u0cb2\u0cc0\u0caa\u0ccd\u200c \u0cb0\u0cbe\u0c9c\u0ccd\u200c", "\u0c86\u0ccd\u0caf\u0c95\u0ccd\u0c9f\u0cb0\u0ccd\u200c \u0c85\u0ca8\u0cc1\u0cb6\u0ccd\u0cb0\u0cc0\u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \"\u0cb6\u0cb0\u0caa\u0c82\u0c9c\u0cb0', \"\u0c95\u0cb9\u0cbe\u0ca8\u0cbf', \"\u0c95\u0ccd\u0cb5\u0cc0\u0ca8\u0ccd\u200c' \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0ca8\u0c82\u0c97\u0cbf\u0cb7\u0ccd\u0c9f. \u0c85\u0c82\u0ca5\u0cbe \u0c95\u0ccd\u0caf\u0cbe\u0cb0\u0cc6\u0c95\u0ccd\u0c9f\u0cb0\u0ccd\u200c \u0ca8\u0cbe\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc6 \u0c8e\u0c82\u0cac \u0c86\u0cb8\u0cc6 \u0c87\u0ca6\u0cc6. \u0cb9\u0cc0\u0c97\u0cc6 \u0cb9\u0cc7\u0cb3\u0ccd\u0cb3\u0ccb \u0c85\u0ca8\u0cc1\u0cb6\u0ccd\u0cb0\u0cc0 \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0ca6\u0cc7 \u0cab\u0cbe\u0cb0\u0cbf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc2 \u0ca8\u0ccb\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0cac\u0ccb\u0cb2\u0ccd\u0ca1\u0cbe\u0c97\u0cbf \u0ca8\u0c9f\u0cbf\u0cb8\u0ccb\u0c95\u0cc6 \u0cb0\u0cc6\u0ca1\u0cbf\u0ca8\u0cbe \u0c85\u0c82\u0ca4 \u0c95\u0cc7\u0cb3\u0cbf\u0ca6\u0ccd\u0cb0\u0cc6 \u0c8e\u0cb8\u0ccd\u200c \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ccd\u0caf\u0c95\u0cc6\u00f3\u0cb8\u0ccd\u200c \u0c85\u0c82\u0ca6 \u0cae\u0cc7\u0cb2\u0cc6 \u0c8e\u0cb2\u0ccd\u0cb2\u0cbe \u0ca5\u0cb0\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc2 \u0cae\u0cbe\u0ca1\u0cac\u0cc7\u0c95\u0cc1 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0cb7\u0ccd\u0c9f\u0ca6 \u0ca8\u0c9f-\u0ca8\u0c9f\u0cbf\u0caf\u0cb0\u0cc1- \u0caa\u0cc1\u0ca8\u0cc0\u0ca4\u0ccd\u200c \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c, \u0c95\u0cb2\u0ccd\u0caa\u0ca8\u0cbe, \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c", "\u0cb0\u0cbf\u0caf\u0cb2\u0ccd\u200c \u0c85\u0ca8\u0cc1\u0cb6\u0ccd\u0cb0\u0cc0\u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6 \u0cb9\u0cc1\u0ca1\u0ccd\u0c97\u0cbf \u0c95\u0ca3\u0cbf\u00c5 \u0c85\u0c82\u0ca4\u0ccd\u0cb2\u0cc6\u00e0 \u0cb6\u0cc1\u0cb0\u0cc1 \u0cae\u0cbe\u0ca1\u0ccb \u0c85\u0ca8\u0cc1\u0cb6\u0ccd\u0cb0\u0cc0\u0c97\u0cc6 \u0cb8\u0cb0\u0cb3\u0cb5\u0cbe\u0c97\u0cbf\u0cb0\u0ccb\u0ca6\u0cbf\u0cb7\u0ccd\u0c9f. \u0caa\u0ccd\u0caf\u0cbe\u0c82\u0c9f\u0cc1, \u0c9f\u0cc0\u0cb7\u0cb0\u0ccd\u0c9f\u0cc1 \u0cb9\u0cbe\u0c95\u0ccd\u0c95\u0cca\u0c82\u0ca1\u0cc1 \u0c92\u0ca1\u0ccd\u0ca1\u0cbf \u0ca5\u0cb0 \u0c87\u0cb0\u0ccb\u0ca6\u0cc7 \u0c96\u0cc1\u0cb7\u0cbf. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c95\u0cbe\u0c9f\u0cb0\u0ccd\u200c \u0cb8\u0cc0\u0cb0\u0cc6\u0caf\u0ca8\u0ccd\u0ca8\u0cc1 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0c87\u0cb7\u0ccd\u0c9f \u0caa\u0ca1\u0ccb \u0c85\u0ca8\u0cc1\u0cb6\u0ccd\u0cb0\u0cc0 \u0cab\u0ccd\u0cb0\u0cc6\u0c82\u0ca1\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6\u0caf\u0cb7\u0ccd\u0c9f\u0cc7 \u0c93\u0caa\u0ca8\u0ccd\u200c \u0c86\u0c97\u0ccb\u0ca6\u0cc1. \u0c95\u0ccd\u0cb2\u0ccb\u0cb8\u0ccd\u200c \u0cab\u0ccd\u0cb0\u0cc6\u0c82\u0ca1\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c85\u0ca8\u0cc1\u0cb6\u0ccd\u0cb0\u0cc0 \u0c89\u0cb3\u0cbf\u0ca6\u0cb5\u0cb0\u0cb2\u0ccd\u0cb2\u0cbf \u0c85\u0cb7\u0ccd\u0c9f\u0cb7\u0ccd\u0c9f\u0cc7. \u0c8f\u0ca8\u0cbf\u0cb2\u0ccd\u0cb2\u0ca6\u0cbf\u0ca6\u0ccd\u0ca6\u0cb0\u0cc2 \u0c9c\u0c97\u0ca4\u0ccd\u0ca4\u0cbf\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0c95\u0cc6\u0c9c\u0cbf \u0ca8\u0c97\u0cc1\u0cb5\u0ca8\u0ccd\u0ca8\u0cc1 \u0cab\u0ccd\u0cb0\u0cc0\u0caf\u0cbe\u0c97\u0cbf \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6.", "\u0cac\u0cb0\u0cb9: \u0cb0\u0cbe\u0c9c\u0cc7\u0cb6\u0ccd\u200c \u0cb6\u0cc6\u0c9f\u0ccd\u0c9f\u0cbf; \u0c9a\u0cbf\u0ca4\u0ccd\u0cb0: \u0cb8\u0c82\u0c97\u0ccd\u0cb0\u0cb9"], "title": "\u0cac\u0cc6\u0c82\u0c95\u0cbf\u0caa\u0c9f\u0ccd\u0ca3\u0ca6\u0cc6\u0cc2\u0cb3\u0c97\u0cc6 \u0c95\u0ca1\u0cb2\u0cc2\u0cb0 \u0cb9\u0cc1\u0ca1\u0ccd\u0c97\u0cbf"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/18382/%E0%B2%97%E0%B3%86%E0%B2%B2%E0%B3%8D%E0%B2%B2%E0%B3%8B-%E0%B2%95%E0%B3%81%E0%B2%A6%E0%B3%81%E0%B2%B0%E0%B3%86%E0%B2%AF-%E0%B2%AE%E0%B2%BE%E0%B2%A4%E0%B3%81-%E0%B2%AE%E0%B2%A4%E0%B3%8D%E0%B2%A4%E0%B3%81-%E0%B2%85%E0%B2%A3%E0%B2%BF%E0%B2%AE%E0%B3%81%E0%B2%A4%E0%B3%8D%E0%B2%A4%E0%B3%81", "content": ["\"\u0c95\u0ca5\u0cc6, \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cbf\u0c82\u0ca4 \u0cb9\u0cc0\u0cb0\u0ccb \u0ca6\u0cc6\u0cc2\u0ca1\u0ccd\u0ca1\u0cb5\u0ca8\u0cb2\u0ccd\u0cb2, \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6\u0caf\u0cb2\u0ccd\u0cb2\u0cca\u0c82\u0ca6\u0cc1 \u0caa\u0cbe\u0ca4\u0ccd\u0cb0\u0cb5\u0cbe\u0ca6\u0cb0\u0cc6 \u0cb8\u0cbe\u0c95\u0cc1 ...' - \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0cc6, \u0cb8\u0ccd\u0c9f\u0cbe\u0cb0\u0ccd\u200c\u0caa\u0c9f\u0ccd\u0c9f \u0cb8\u0cbf\u0c95\u0ccd\u0c95\u0cbe\u0c97\u0cbf\u0ca6\u0cc6, \u0c95\u0cc7\u0cb3\u0ca6\u0cbf\u0ca6\u0ccd\u0ca6\u0cb0\u0cc2 \u0cb9\u0cc6\u0c9a\u0ccd\u0c9a\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0c95\u0cc6\u0cc2\u0ca1\u0cb2\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0cb8\u0cbf\u0ca6\u0ccd\u0ca7\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca4\u0cb9 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca7\u0ccd\u0cb0\u0cc1\u0cb5 \u0cb8\u0cb0\u0ccd\u0c9c\u0cbe \u0cae\u0cbe\u0ca4\u0ccd\u0cb0 \u0ca8\u0ca8\u0c97\u0cc6 \u0c95\u0ca5\u0cc6\u0caf\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf, \u0c95\u0ca5\u0cc6\u0c97\u0cbf\u0c82\u0ca4 \u0ca8\u0cbe\u0ca8\u0cc1 \u0ca6\u0cc6\u0cc2\u0ca1\u0ccd\u0ca1\u0cb5\u0ca8\u0cb2\u0ccd\u0cb2 \u0c8e\u0c82\u0ca6\u0cc1 \u0ca4\u0cc1\u0c82\u0cac\u0cbe \u0c95\u0cc2\u0cb2\u0ccd\u200c \u0c86\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca7\u0ccd\u0cb0\u0cc1\u0cb5 \u0cb8\u0cb0\u0ccd\u0c9c\u0cbe \u0cac\u0c97\u0ccd\u0c97\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb5\u0cbf\u0cb5\u0cb0\u0ca3\u0cc6 \u0c95\u0cc6\u0cc2\u0ca1\u0cc1\u0cb5 \u0c85\u0c97\u0ca4\u0ccd\u0caf\u0cb5\u0cbf\u0cb2\u0ccd\u0cb2. \"\u0c85\u0ca6\u0ccd\u0ca7\u0cc2\u0cb0\u0cbf' \u0cae\u0cc2\u0cb2\u0c95 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f\u0cc1 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc7 \u0c97\u0cc6\u0cb2\u0ccd\u0cb2\u0ccb \u0c95\u0cc1\u0ca6\u0cc1\u0cb0\u0cc6 \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0ca7\u0ccd\u0cb0\u0cc1\u0cb5, \u0c86 \u0c97\u0cc6\u0cb2\u0cc1\u0cb5\u0ca8\u0ccd\u0ca8\u0cc1 \u0ca4\u0cae\u0ccd\u0cae \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0ca6\u0cbe\u0c96\u0cb2\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0 \u0c8e\u0cb0\u0ca1\u0ca8\u0cc7 \u0c9a\u0cbf\u0ca4\u0ccd\u0cb0 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c88\u0c97 50 \u0ca6\u0cbf\u0ca8 \u0ca6\u0cbe\u0c9f\u0cbf \u0cae\u0cc1\u0ca8\u0ccd\u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0c88 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0cb9\u0cbf\u0c9f\u0ccd\u200c \u0c8e\u0c82\u0ca6\u0cc1 \u0cac\u0cbf\u0c82\u0cac\u0cbf\u0ca4\u0cb5\u0cbe\u0c97\u0cbf\u0ca6\u0cc6. \u0c92\u0cac\u0ccd\u0cac \u0cb9\u0cca\u0cb8 \u0cb9\u0cc1\u0ca1\u0cc1\u0c97\u0ca8 \u0c8e\u0cb0\u0ca1\u0ca8\u0cc7 \u0c9a\u0cbf\u0ca4\u0ccd\u0cb0 \u0c88 \u0cae\u0c9f\u0ccd\u0c9f\u0c95\u0ccd\u0c95\u0cc6 \u0cb9\u0cbf\u0c9f\u0ccd\u200c \u0c86\u0c97\u0cbf\u0cb0\u0ccb\u0ca6\u0cc1 \u0c85\u0ca8\u0cc7\u0c95\u0cb0 \u0cb9\u0cc1\u0cac\u0ccd\u0cac\u0cc7\u0cb0\u0cbf\u0cb8\u0cbf\u0ca6\u0cc6.", "\u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0ca7\u0ccd\u0cb0\u0cc1\u0cb5\u0c97\u0cc6 \u0c88\u0c97 \u0c86\u0cab\u200c\u0cb0\u0ccd\u200c\u0c97\u0cb3 \u0cae\u0cc7\u0cb2\u0cc6 \u0c86\u0cab\u200c\u0cb0\u0ccd\u200c\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0ca7\u0ccd\u0cb0\u0cc1\u0cb5\u0cbe \u0c95\u0cc2\u0ca1\u0cbe \u0c95\u0ca5\u0cc6 \u0c95\u0cc7\u0cb3\u0cc1\u0cb5\u0cb2\u0ccd\u0cb2\u0cbf \u0cac\u0cbf\u0c9d\u0cbf. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c85\u0cb5\u0cb0\u0cbf\u0c97\u0cc6 \u0caf\u0cbe\u0cb5 \u0cb0\u0cc0\u0ca4\u0cbf\u0caf \u0c95\u0ca5\u0cc6 \u0c87\u0cb7\u0ccd\u0c9f \u0c8e\u0c82\u0ca6\u0cb0\u0cc6 \u0c92\u0c82\u0ca6\u0cc1 \u0cab\u0ccd\u0caf\u0cbe\u0cae\u0cbf\u0cb2\u0cbf \u0c8e\u0c82\u0c9f\u0cb0\u0ccd\u200c\u0c9f\u0cc8\u0ca8\u0cb0\u0ccd\u200c \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \"\u0ca8\u0ca8\u0c97\u0cc7 \u0cac\u0cbf\u0cb2\u0ccd\u0ca1\u0caa\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u0c95\u0ca5\u0cc6 \u0cae\u0cbe\u0ca1\u0cbf \u0c85\u0ca5\u0cb5\u0cbe \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cae\u0cc6\u0cb0\u0cc6\u0cb8\u0cbf \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c95\u0cc7\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2. \u0c95\u0ca5\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc1, \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c95\u0ca5\u0cc6' \u0c8e\u0c82\u0ca6\u0cb7\u0ccd\u0c9f\u0cc7 \u0cb9\u0cc7\u0cb3\u0cc1\u0cb5 \u0ca7\u0ccd\u0cb0\u0cc1\u0cb5 \u0cab\u0ccd\u0caf\u0cbe\u0cae\u0cbf\u0cb2\u0cbf \u0cb8\u0cae\u0cc7\u0ca4 \u0ca8\u0ccb\u0ca1\u0cc1\u0cb5 \u0c95\u0ca5\u0cc6\u0c97\u0cb3\u0cbf\u0c97\u0cc6 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6\u0caf\u0c82\u0ca4\u0cc6.", "\u0ca1\u0cac\u0cb2\u0ccd\u200c \u0cae\u0cc0\u0ca8\u0cbf\u0c82\u0c97\u0ccd\u200c \u0cac\u0cc7\u0c95\u0cbf\u0cb2\u0ccd\u0cb2\u0ca8\u0cc0\u0cb5\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb9\u0cca\u0cb8\u0cac\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cb0\u0cc6 \u0c85\u0ca6\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0ca1\u0cac\u0cb2\u0ccd\u200c \u0cae\u0cc0\u0ca8\u0cbf\u0c82\u0c97\u0ccd\u200c \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cc1 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cb5\u0cc6. \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c85\u0ca6\u0cc7 \u0c87\u0ca8\u0ccd\u0cb5\u0cbf\u0c9f\u0cc7\u0cb6\u0ca8\u0ccd\u200c \u0c95\u0cbe\u0cb0\u0ccd\u0ca1\u0ccd\u200c \u0c85\u0ca8\u0ccd\u0ca8\u0ccb \u0cb0\u0cc0\u0ca4\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1, \u0ca8\u0cbe\u0caf\u0c95 \u0ca8\u0c9f\u0cb0\u0cc2 \u0ca8\u0cae\u0ccd\u0cae \u0ca8\u0ca1\u0cc1\u0cb5\u0cc6 \u0c87\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0ca7\u0ccd\u0cb0\u0cc1\u0cb5 \u0cb8\u0cb0\u0ccd\u0c9c\u0cbe \u0cae\u0cbe\u0ca4\u0ccd\u0cb0 \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca1\u0cac\u0cb2\u0ccd\u200c \u0cae\u0cc0\u0ca8\u0cbf\u0c82\u0c97\u0ccd\u200c \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cc1 \u0c87\u0cb0\u0cac\u0cbe\u0cb0\u0ca6\u0cc1 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\"\u0c9c\u0ca8\u0cb0\u0ca8\u0ccd\u0ca8\u0cc1 \u0c96\u0cc1\u0cb7\u0cbf\u0caa\u0ca1\u0cbf\u0cb8\u0cb2\u0cc1 \u0ca8\u0cbe\u0ca8\u0cbe \u0cb5\u0cbf\u0ca7\u0cbe\u0ca8\u0c97\u0cb3\u0cbf\u0cb5\u0cc6. \u0ca1\u0cac\u0cb2\u0ccd\u200c \u0cae\u0cc0\u0ca8\u0cbf\u0c82\u0c97\u0ccd\u200c \u0cb8\u0c82\u0cad\u0cbe\u0cb7\u0ca3\u0cc6 \u0c85\u0ca5\u0cb5\u0cbe \u0c95\u0cc6\u0c9f\u0ccd\u0c9f \u0ca6\u0cc3\u0cb6\u0ccd\u0caf\u0c97\u0cb3\u0cbf\u0c82\u0ca6\u0cb2\u0cc7 \u0c85\u0cb5\u0cb0\u0ca8\u0ccd\u0ca8\u0cc1 \u0c96\u0cc1\u0cb7\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc6\u0c82\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0ca8\u0cbe\u0ca8\u0cc1 \u0c85\u0c82\u0ca4\u0cb9 \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cbf\u0c97\u0cc6 \u0c86\u0cb8\u0ccd\u0caa\u0ca6\u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0c95\u0ccd\u0cb0\u0cbf\u0caf\u0cc7\u0c9f\u0cbf\u0cb5\u0ccd\u200c \u0c86\u0c97\u0cbf \u0cae\u0cbe\u0ca1\u0ccb\u0ca3 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cc7\u0ca8\u0cc6. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cb0\u0cc6 \u0c95\u0cc7\u0cb5\u0cb2 \u0caf\u0cc1\u0cb5\u0c95\u0cb0\u0cc1 \u0c85\u0ca5\u0cb5\u0cbe \u0cae\u0cbe\u0cb8\u0ccd\u200c \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cb7\u0ccd\u0c9f\u0cc7 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0cab\u0ccd\u0caf\u0cbe\u0cae\u0cbf\u0cb2\u0cbf \u0cb8\u0cae\u0cc7\u0ca4 \u0c9c\u0cc6\u0cc2\u0ca4\u0cc6\u0caf\u0cbe\u0c97\u0cbf \u0ca8\u0ccb\u0ca1\u0cc1\u0cb5\u0cb5\u0cb0\u0cc1 \u0c87\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cc1\u0cb5\u0cbe\u0c97 \u0c85\u0cb5\u0cb0\u0cbf\u0c97\u0cc6 \u0cae\u0cc1\u0c9c\u0cc1\u0c97\u0cb0\u0cb5\u0cbe\u0c97\u0cac\u0cbe\u0cb0\u0ca6\u0cc1. \u0c88\u0c97 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c85\u0ca8\u0ccd\u0ca8\u0cc1 \u0c87\u0ca1\u0cc0 \u0c95\u0cc1\u0c9f\u0cc1\u0c82\u0cac \u0cb8\u0cae\u0cc7\u0ca4 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0cab\u200c\u0ca8\u0ccd\u0ca8\u0cbf \u0cb8\u0c82\u0cad\u0cbe\u0cb7\u0ca3\u0cc6\u0c97\u0cb3\u0cc1, \u0ca6\u0cc3\u0cb6\u0ccd\u0caf\u0c97\u0cb3\u0cbf\u0cb5\u0cc6. \u0c86 \u0cb0\u0cc0\u0ca4\u0cbf \u0c87\u0ca6\u0ccd\u0ca6\u0cb0\u0cc6 \u0c93\u0c95\u0cc6' \u0c8e\u0c82\u0ca6\u0cc1 \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ccd\u0cb0\u0cc1\u0cb5.\u0cb8\u0ca6\u0ccd\u0caf \u0ca7\u0ccd\u0cb0\u0cc1\u0cb5 \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0cca\u0cb8 \u0cb9\u0cca\u0cb8 \u0c95\u0ca5\u0cc6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0ca7\u0ccd\u0cb0\u0cc1\u0cb5 \u0c92\u0cb3\u0ccd\u0cb3\u0cc6\u0caf \u0ca1\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0cb9\u0cbe\u0c97\u0cc2 \u0cab\u0cc8\u0c9f\u0cb0\u0ccd\u200c. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0c85\u0cb5\u0cb0\u0cbf\u0c97\u0cc6 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c95\u0ca5\u0cc6\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6\u0caf\u0c82\u0ca4\u0cc6. \u0c88\u0c97\u0cbe\u0c97\u0cb2\u0cc7 5-6 \u0c95\u0ca5\u0cc6 \u0c95\u0cc7\u0cb3\u0cbf\u0cb0\u0cc1\u0cb5 \u0ca7\u0ccd\u0cb0\u0cc1\u0cb5 \u0cb8\u0ca6\u0ccd\u0caf\u0ca6\u0cb2\u0ccd\u0cb2\u0cc7 \u0c92\u0c82\u0ca6\u0cc1 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0c85\u0c82\u0ca4\u0cbf\u0cae\u0c97\u0cc6\u0cc2\u0cb3\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbe\u0ca8\u0cc1 \u0ca8\u0cc6\u0caa \u0cae\u0cbe\u0ca4\u0ccd\u0cb0\"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c9a\u0cbf\u0ca4\u0ccd\u0cb0 \u0c97\u0cc6\u0ca6\u0ccd\u0ca6\u0cbf\u0ca6\u0cc6. \"\u0c85\u0ca6\u0ccd\u0ca7\u0cc2\u0cb0\u0cbf' \u0ca8\u0c82\u0ca4\u0cb0 \u0ca7\u0ccd\u0cb0\u0cc1\u0cb5\u0c97\u0cc6 \u0cb8\u0cbf\u0c95\u0ccd\u0c95 \u0ca6\u0cc6\u0cc2\u0ca1\u0ccd\u0ca1 \u0cb9\u0cbf\u0c9f\u0ccd\u200c \u0c87\u0ca6\u0cc1. \u0c96\u0cc1\u0cb7\u0cbf\u0caf \u0cb5\u0cbf\u0c9a\u0cbe\u0cb0\u0cb5\u0cc7. \u0c86\u0ca6\u0cb0\u0cc6, \u0ca7\u0ccd\u0cb0\u0cc1\u0cb5 \u0cae\u0cbe\u0ca4\u0ccd\u0cb0, \"\u0ca8\u0cbe\u0ca8\u0cc1 \u0c8e\u0c95\u0ccd\u0cb8\u0cc6\u201e\u0c9f\u0ccd\u200c \u0c86\u0c97\u0cbf\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0ca8\u0cc6\u0caa \u0cae\u0cbe\u0ca4\u0ccd\u0cb0' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0ca4\u0c82\u0ca1\u0ca6 \u0cb6\u0ccd\u0cb0\u0cae\u0cb5\u0c82\u0ca4\u0cc6. \"\u0c9c\u0ca8\u0cb0\u0cbf\u0c97\u0cc6, \u0ca6\u0cc2\u0cb0\u0ca6\u0cbf\u0c82\u0ca6\u0cb2\u0cc7 \u0ca8\u0ca8\u0c97\u0cc6 \u0c86\u0cb6\u0cc0\u0cb0\u0ccd\u0cb5\u0cbe\u0ca6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbf\u0cb6\u0ccb\u0cb0\u0ccd\u200c \u0c85\u0c82\u0c95\u0cb2\u0ccd\u200c\u0c97\u0cc6, \u0ca8\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cac\u0cc6\u0ca8\u0ccd\u0ca8\u0cc6\u0cb2\u0cc1\u0cac\u0cbe\u0c97\u0cbf\u0cb0\u0cc1\u0cb5 \u0c85\u0cb0\u0ccd\u0c9c\u0cc1\u0ca8\u0ccd\u200c \u0cb8\u0cb0\u0ccd\u0c9c\u0cbe \u0c85\u0c82\u0c95\u0cb2\u0ccd\u200c\u0c97\u0cc6 \u0cb9\u0cbe\u0c97\u0cc2 \u0ca8\u0cae\u0ccd\u0cae \u0cac\u0cbe\u0cb8\u0ccd\u200c \u0c9c\u0cc8 \u0c86\u0c82\u0c9c\u0ca8\u0cc7\u0caf\u0c97\u0cc6 \u0ca8\u0cbe\u0ca8\u0cc1 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c \u0cb9\u0cc7\u0cb3\u0cac\u0cc7\u0c95\u0cc1. \u0c8e\u0cb2\u0ccd\u0cb2\u0cb0 \u0cb6\u0ccd\u0cb0\u0cae\u0ca6 \u0cab\u200c\u0cb2 \u0c87\u0ca6\u0cc1. \u0c87\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0ca8\u0cc6\u0caa \u0cae\u0cbe\u0ca4\u0ccd\u0cb0. \u0ca8\u0ca8\u0ccd\u0ca8 \u0c9c\u0cbe\u0c97\u0ca6\u0cb2\u0ccd\u0cb2\u0cbf \u0caf\u0cbe\u0cb0\u0cc7 \u0c87\u0ca6\u0ccd\u0ca6\u0cb0\u0cc2 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1, \u0ca8\u0cbf\u0cb0\u0ccd\u0cae\u0cbe\u0caa\u0c95, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0c92\u0cac\u0ccd\u0cac \u0c9f\u0cc0 \u0c95\u0cc6\u0cc2\u0ca1\u0cc1\u0cb5\u0cb5\u0ca8\u0cb5\u0cb0\u0cc6\u0c97\u0cc2 \u0c87\u0cb2\u0ccd\u0cb2\u0cbf \u0cb6\u0ccd\u0cb0\u0cae\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cb0\u0cac\u0cc7\u0c95\u0cc1, \u0c87\u0ca1\u0cc0 \u0ca4\u0c82\u0ca1\u0c95\u0ccd\u0c95\u0cc6 \u0cb9\u0cc6\u0cb8\u0cb0\u0cc1 \u0cac\u0cb0\u0cac\u0cc7\u0c95\u0cc1 \u0c8e\u0c82\u0cac \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c87\u0cb7\u0ccd\u0c9f\u0ca6\u0cbf\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6 \u0cab\u200c\u0cb2 \u0c87\u0cb5\u0ca4\u0ccd\u0ca4\u0cc1 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c95\u0cbe\u0cb0\u0ca3\u0cbe\u0c82\u0ca4\u0cb0\u0c97\u0cb3\u0cbf\u0c82\u0ca6 \u0c85\u0cb0\u0ccd\u0ca7\u0c95\u0ccd\u0c95\u0cc6 \u0ca8\u0cbf\u0c82\u0ca4\u0cc1 \u0cb9\u0ccb\u0ca6 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0cc6 \u0c9f\u0cc7\u0c95\u0cbe\u0cab\u0ccd \u0cae\u0cbe\u0ca1\u0cbf\u0ca6 \u0c86\u0cb0\u0ccd\u200c.\u0c8e\u0cb8\u0ccd\u200c. \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u0cb8\u0ccd\u200c\u0c97\u0cc6 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0ca4\u0cc1\u0c82\u0cac\u0cbe \u0c97\u0ccd\u0cb0\u0ccd\u0caf\u0cbe\u0c82\u0ca1\u0ccd\u200c \u0c86\u0c97\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf, \u0c85\u0cb7\u0ccd\u0c9f\u0cc7 \u0ca8\u0cc0\u0c9f\u0cbe\u0c97\u0cbf \u0caa\u0cac\u0ccd\u0cb2\u0cbf\u0cb8\u0cbf\u0c9f\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c8e\u0cb2\u0ccd\u0cb2\u0ca6\u0cb0 \u0caa\u0cb0\u0cbf\u0ca3\u0cbe\u0cae\u0cb5\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0c87\u0cb5\u0ca4\u0ccd\u0ca4\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0cc6' \u0c8e\u0c82\u0ca6\u0cc1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c97\u0cc6\u0cb2\u0cc1\u0cb5\u0cbf\u0ca8 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0cac\u0cc7\u0c9c\u0cbe\u0cb0\u0cbe\u0c97\u0cbf\u0ca4\u0ccd\u0ca4\u0cc1, \u0ca6\u0ccd\u0cb5\u0cbf\u0ca4\u0cc0\u0caf \u0cb5\u0cbf\u0c98\u0ccd\u0ca8\u0cb5\u0cbe\u0c97\u0cac\u0cbe\u0cb0\u0ca6\u0cb2\u0ccd\u0cb5\u0cbe?\"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c9a\u0cbf\u0ca4\u0ccd\u0cb0\u0ca6 \u0c86\u0cb0\u0c82\u0cad\u0cb5\u0cc7\u0ca8\u0ccb \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0c85\u0ca6\u0ccd\u0ca7\u0cc2\u0cb0\u0cbf\u0caf\u0cbe\u0c97\u0cbf \u0c86\u0caf\u0cbf\u0ca4\u0cc1. \u0cb8\u0ccd\u0cb5\u0cb2\u0ccd\u0caa \u0ca6\u0cbf\u0ca8 \u0cb6\u0cc2\u0c9f\u0cbf\u0c82\u0c97\u0ccd\u200c \u0c95\u0cc2\u0ca1\u0cbe \u0c9c\u0ccb\u0cb0\u0cbe\u0c97\u0cbf\u0caf\u0cc7 \u0ca8\u0ca1\u0cc6\u0caf\u0cbf\u0ca4\u0cc1. \u0c86 \u0ca8\u0c82\u0ca4\u0cb0 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0cb9\u0cca\u0cb0\u0ca8\u0ca1\u0cc6\u0ca6\u0cb0\u0cc1. \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0c82\u0ca4\u0cc1 \u0cb9\u0ccb\u0c97\u0cbf\u0ca4\u0ccd\u0ca4\u0cc1. \u0cae\u0cca\u0ca6\u0cb2 \u0cb9\u0cbf\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1, \u0c86\u0ca6\u0cc6\u0cb7\u0ccd\u0c9f\u0ccb \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0c86\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0ca8\u0cbf\u0c82\u0ca4\u0cbe\u0c97 \u0caf\u0cbe\u0cb0\u0cbf\u0c97\u0cc6 \u0ca4\u0cbe\u0ca8\u0cc7 \u0cac\u0cc7\u0cb8\u0cb0 \u0c86\u0c97\u0cb2\u0ccd\u0cb2 \u0cb9\u0cc7\u0cb3\u0cbf. \u0ca7\u0ccd\u0cb0\u0cc1\u0cb5 \u0c95\u0cc2\u0ca1\u0cbe \u0ca4\u0cc1\u0c82\u0cac\u0cbe \u0cac\u0cc7\u0cb8\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0c82\u0ca4\u0cc6.\"\u0ca4\u0cc1\u0c82\u0cac\u0cbe \u0cac\u0cc7\u0c9c\u0cbe\u0cb0\u0cbe\u0c97\u0cbf\u0ca4\u0ccd\u0ca4\u0cc1, \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0c9a\u0cbf\u0ca4\u0ccd\u0cb0 \u0ca8\u0cbf\u0c82\u0ca4\u0ccb\u0caf\u0ccd\u0ca4\u0cb2\u0ccd\u0cb2 \u0c8e\u0c82\u0ca6\u0cc1 \u0c92\u0c82\u0ca6\u0cc1 \u0c95\u0ccd\u0cb7\u0ca3 \u0caf\u0ccb\u0c9a\u0cbf\u0cb8\u0cbf\u0ca6\u0cc6. \u0cb9\u0cbe\u0c97\u0c82\u0ca4 \u0c85\u0ca6\u0cb0 \u0cac\u0c97\u0ccd\u0c97\u0cc6\u0caf\u0cc7 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cbf\u0ca6\u0cb0\u0cc6 \u0cae\u0ca4\u0ccd\u0ca4\u0cc6 \u0ca4\u0cb2\u0cc6\u0cac\u0cbf\u0cb8\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf \u0caf\u0ccb\u0c9a\u0cbf\u0cb8\u0cbf\u0ca6\u0cc6. \u0c88 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cbf\u0caf\u0cc7 \u0c86\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0caf\u0ccb\u0c9a\u0cbf\u0cb8\u0ca4\u0cc6\u0cc2\u0ca1\u0c97\u0cbf\u0ca6\u0cc6. \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0c97\u0ccd\u0caf\u0cbe\u0caa\u0ccd\u200c \u0c86\u0caf\u0cbf\u0ca4\u0cc1. \u0c86\u0c97 \u0c9c\u0cbf\u0cae\u0ccd\u200c, \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c, \u0cab\u0cc8\u0c9f\u0ccd\u200c ... \u0cb9\u0cc0\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0c8f\u0ca8\u0cc1 \u0cac\u0cc7\u0c95\u0ccb \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6\u0cc1 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0caa\u0c95\u0ccd\u0c95 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc6. \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0ca6\u0ccd\u0cb5\u0cbf\u0ca4\u0cc0\u0caf \u0cb5\u0cbf\u0c98\u0ccd\u0ca8\u0cb5\u0cbe\u0c97\u0cac\u0cbe\u0cb0\u0ca6\u0cc1 \u0c8e\u0c82\u0cac \u0cb9\u0cbf\u0cb0\u0cbf\u0caf\u0cb0 \u0cae\u0cbe\u0ca4\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cbe\u0c97\u0cbf \u0c8e\u0cb7\u0ccd\u0c9f\u0cc7 \u0ca4\u0ca1\u0cb5\u0cbe\u0ca6\u0cb0\u0cc2 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0cae\u0cc1\u0c97\u0cbf\u0cb8\u0cbf\u0caf\u0cc7 \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cc6. \u0c88\u0c97 \u0c8e\u0cb2\u0ccd\u0cb2\u0cb5\u0cc2, \u0c8e\u0cb2\u0ccd\u0cb2\u0cb0\u0cc2 \u0cb9\u0ccd\u0caf\u0cbe\u0caa\u0cbf ...' \u0c8e\u0c82\u0ca6\u0cc1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c'\u0ca8 \u0c86\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0ca7\u0ccd\u0cb0\u0cc1\u0cb5.", "\u0c95\u0cbe\u0caf\u0cbf\u0cb8\u0cb2\u0ccd\u0cb2, \u0c86\u0ca6\u0ccd\u0cb0\u0cc6 \u0c85\u0cb5\u0cb0\u0cb8\u0cb5\u0cbf\u0cb2\u0ccd\u0cb2\"\u0c85\u0ca6\u0ccd\u0ca6\u0cc2\u0cb0\u0cbf' \u0cb9\u0cbe\u0c97\u0cc2 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c'\u0c97\u0cc6 \u0ca6\u0cc6\u0cc2\u0ca1\u0ccd\u0ca1 \u0c97\u0ccd\u0caf\u0cbe\u0caa\u0ccd\u200c \u0c87\u0ca4\u0ccd\u0ca4\u0cc1. \u0c86 \u0c97\u0ccd\u0caf\u0cbe\u0caa\u0ccd\u200c\u0c97\u0cc6 \u0c95\u0cbe\u0cb0\u0ca3 \u0c95\u0cc2\u0ca1\u0cbe \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0cae\u0cc1\u0c82\u0ca6\u0cc6 \u0ca7\u0ccd\u0cb0\u0cc1\u0cb5 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0caf\u0cbf\u0cb8\u0ccb\u0ca6\u0cbf\u0cb2\u0ccd\u0cb2\u0cb5\u0c82\u0ca4\u0cc6. \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0ca6\u0cc7 \u0cb5\u0cc7\u0cb3\u0cc6 \u0c92\u0c82\u0ca6\u0cc1 \u0cae\u0cbe\u0ca4\u0cc1 \u0cb9\u0cc7\u0cb3\u0cb2\u0cc1 \u0ca7\u0ccd\u0cb0\u0cc1\u0cb5 \u0cae\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2, \"\u0c95\u0cbe\u0caf\u0cbf\u0cb8\u0ccb\u0ca6\u0cbf\u0cb2\u0ccd\u0cb2 \u0ca8\u0cbf\u0c9c, \u0cb9\u0cbe\u0c97\u0c82\u0ca4 \u0ca8\u0ca8\u0c97\u0cc6 \u0c85\u0cb5\u0cb8\u0cb0 \u0c95\u0cc2\u0ca1\u0cbe \u0c87\u0cb2\u0ccd\u0cb2' \u0c8e\u0c82\u0ca6\u0cc1. \u0cb9\u0ccc\u0ca6\u0cc1, \u0c95\u0cc6\u0cb2\u0cb5\u0cc7 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc2 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0cb8\u0cbf\u0ca6\u0ccd\u0ca7\u0cbe\u0c82\u0ca4 \u0ca7\u0ccd\u0cb0\u0cc1\u0cb5\u0cb0\u0ca6\u0cc1. \"\u0ca4\u0cc1\u0c82\u0cac\u0cbe \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0c82\u0ca6\u0cc6\u0cb0\u0ca1\u0cc1 \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6 \u0c95\u0cc2\u0ca1\u0cbe. \u0cb6\u0ccd\u0cb0\u0cc0\u0c98\u0ccd\u0cb0\u0ca6\u0cb2\u0ccd\u0cb2\u0cc7 \u0c85\u0ca8\u0ccc\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c88 \u0cac\u0cbe\u0cb0\u0cbf \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0caf\u0cbf\u0cb8\u0ccb\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0c8f\u0c95\u0cbe\u0c8f\u0c95\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0c95\u0cc2\u0ca1\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2' \u0c8e\u0c82\u0cac\u0cc1\u0ca6\u0cc1 \u0ca7\u0ccd\u0cb0\u0cc1\u0cb5 \u0cae\u0cbe\u0ca4\u0cc1.", "\u0cb8\u0c82\u0cad\u0cbe\u0cb5\u0ca8\u0cc6 \u0c8e\u0cb2\u0ccd\u0cb2\u0cbe \u0c85\u0c82\u0c95\u0cb2\u0ccd\u200c \u0ca8\u0ccb\u0ca1\u0ccb\u0ca6\u0cc1\u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0cc6. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cb8\u0c82\u0cad\u0cbe\u0cb5\u0ca8\u0cc6 \u0c8f\u0cb0\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0cbe\u0ca6\u0cb0\u0cc6, \u0ca7\u0ccd\u0cb0\u0cc1\u0cb5 \u0cb8\u0c82\u0cad\u0cbe\u0cb5\u0ca8\u0cc6 \u0c8e\u0cb7\u0ccd\u0c9f\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0ca7\u0ccd\u0cb0\u0cc1\u0cb5 \u0c87\u0ca6\u0c95\u0ccd\u0c95\u0cc6 \u0c89\u0ca4\u0ccd\u0ca4\u0cb0\u0cbf\u0cb8\u0ccb\u0ca6\u0cbf\u0cb2\u0ccd\u0cb2. \"\u0cb8\u0c82\u0cad\u0cbe\u0cb5\u0ca8\u0cc6\u0c97\u0cbf\u0c82\u0ca4 \u0ca8\u0ca8\u0c97\u0cc6 \u0c95\u0ca5\u0cc6 \u0cae\u0cc1\u0c96\u0ccd\u0caf. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0c9f\u0cc6\u0c95\u0ccd\u0ca8\u0cbf\u0cb7\u0cbf\u0caf\u0ca8\u0ccd\u0cb8\u0ccd\u200c\u0c97\u0cc6 \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6. \u0c86 \u0ca8\u0c82\u0ca4\u0cb0 \u0cb8\u0c82\u0cad\u0cbe\u0cb5\u0ca8\u0cc6. \u0ca8\u0ca8\u0ccd\u0ca8 \u0cb6\u0ccd\u0cb0\u0cae\u0c95\u0ccd\u0c95\u0cc6 \u0ca4\u0c95\u0ccd\u0c95 \u0cb8\u0c82\u0cad\u0cbe\u0cb5\u0ca8\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0ca8\u0ca8\u0ccd\u0ca8 \u0cb8\u0c82\u0cad\u0cbe\u0cb5\u0ca8\u0cc6\u0caf\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0ccb\u0ca6\u0cc1 \u0c85\u0cb0\u0ccd\u0c9c\u0cc1\u0ca8\u0ccd\u200c \u0c85\u0c82\u0c95\u0cb2\u0ccd\u200c' \u0c8e\u0c82\u0ca6\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cc6 \u0c9c\u0cbe\u0ca3 \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cc1\u0ca4\u0ccd\u0ca4\u0cbe\u0cb0\u0cc6.\u00a0"], "title": "\u0c97\u0cc6\u0cb2\u0ccd\u0cb2\u0ccb \u0c95\u0cc1\u0ca6\u0cc1\u0cb0\u0cc6\u0caf  \u0cae\u0cbe\u0ca4\u0cc1 \u0cae\u0ca4\u0ccd\u0ca4\u0cc1 \u0c85\u0ca3\u0cbf\u0cae\u0cc1\u0ca4\u0ccd\u0ca4\u0cc1"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/18383/%E0%B2%A8%E0%B2%B5%E0%B2%B0%E0%B2%B8-%E0%B2%A8%E0%B2%BE%E0%B2%AF%E0%B2%95%E0%B2%BF%E0%B2%AF-%E0%B2%A8%E0%B3%87%E0%B2%B0%E0%B2%BE%E0%B2%A8%E0%B3%87%E0%B2%B0-%E0%B2%AE%E0%B2%BE%E0%B2%A4%E0%B3%81", "content": ["\u0ca8\u0ca8\u0ccd\u0ca8 \u0c97\u0cc1\u0cb0\u0cbf \u0ca8\u0ca8\u0c97\u0cc6 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6 ...\u0cae\u0cbe\u0ca4\u0cb2\u0ccd\u0cb2\u0cbf \u0cb5\u0cbf\u0cb6\u0ccd\u0cb5\u0cbe\u0cb8, \u0cae\u0cbe\u0ca1\u0cc1\u0cb5 \u0c95\u0cc6\u0cb2\u0cb8\u0ca6 \u0cae\u0cc7\u0cb2\u0cc6 \u0cb8\u0ccd\u0caa\u0cb7\u0ccd\u0c9f\u0ca4\u0cc6, \u0ca6\u0cc3\u0ca2 \u0ca8\u0cbf\u0cb0\u0ccd\u0ca7\u0cbe\u0cb0 - \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0c8e\u0c82\u0cac \u0c85\u0caa\u0ccd\u0caa\u0c9f \u0c95\u0ca8\u0ccd\u0ca8\u0ca1 \u0cb9\u0cc1\u0ca1\u0cc1\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1. \"\u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cbe\u0c97 \u0caf\u0cbe\u0cb0 \u0cb0\u0cc6\u0cab\u0cbe\u0cb0\u0cc6\u0ca8\u0ccd\u0cb8\u0cc2 \u0c87\u0cb0\u0cb2\u0cbf\u0cb2\u0ccd\u0cb2, \u0c97\u0cbe\u0ca1\u0ccd\u200c\u0cab\u0cbe\u0ca6\u0cb0\u0ccd\u200c\u0c97\u0cb3\u0c82\u0ca4\u0cc2 \u0c97\u0cc6\u0cc2\u0ca4\u0ccd\u0ca4\u0cc7 \u0c87\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca4\u0ccd\u0ca4\u0cc1, \u0ca8\u0ca8\u0ccd\u0ca8 \u0c97\u0cc1\u0cb0\u0cbf \u0c8f\u0ca8\u0cc6\u0c82\u0cac\u0cc1\u0ca6\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0cb8\u0cc1\u0c96\u0cbe\u0cb8\u0cc1\u0cae\u0ccd\u0cae\u0ca8\u0cc6 \u0cae\u0cbe\u0ca1\u0cc1\u0cb5 \u0c86\u0cb8\u0cc6 \u0ca8\u0ca8\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cc7\u0ca8\u0cbe\u0ca6\u0cb0\u0cc2 \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc6 \u0c87\u0cb5\u0ca4\u0ccd\u0ca4\u0cc1 \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c87\u0cb0\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c86\u0caf\u0ccd\u0c95\u0cc6. \u0c86\u0cb0\u0c82\u0cad\u0ca6\u0cbf\u0c82\u0ca6 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0cb8\u0cbf\u0c97\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cc1\u0cb5\u0cc1. \u0c86 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb2\u0c95\u0ccd\u0c95\u0cbf' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe. \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0c85\u0cb5\u0cb0 \u0c95\u0cc6\u0cb0\u0cbf\u0caf\u0cb0\u0ccd\u200c \u0c97\u0ccd\u0cb0\u0cbe\u0cab\u0ccd \u0c85\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc6 \u0c85\u0cb5\u0cb0\u0cc1 \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c92\u0c82\u0ca6\u0cb2\u0ccd\u0cb2, \u0c92\u0c82\u0ca6\u0cc1 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc1 \"\u0cae\u0cca\u0c97\u0ccd\u0c97\u0cbf\u0ca8 \u0cae\u0ca8\u0cb8\u0ccd\u0cb8\u0cc1' \u0c9a\u0cbf\u0ca4\u0ccd\u0cb0\u0ca6\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca4\u0cc6\u0cb0\u0cc6\u0c95\u0c82\u0ca1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c9a\u0cbf\u0ca4\u0ccd\u0cb0\u0ca6\u0cb5\u0cb0\u0cc6\u0c97\u0cc2 \u0cb0\u0cbe\u0ca7\u0cbf\u0c95\u0cbe \u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cb5\u0cb0\u0cc1. \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c97\u0ccd\u0cb0\u0cbe\u0cab\u0ccd \u0c89\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccb\u0ca6\u0cc1 \u0cb8\u0cc1\u0cb2\u0cad\u0cb5\u0cb2\u0ccd\u0cb2. \u0ca8\u0cbe\u0caf\u0c95\u0cbf\u0caf\u0cb0\u0cc6\u0c82\u0ca6\u0cb0\u0cc6 \u0cae\u0cc2\u0cb0\u0cc1 \u0cb8\u0cbe\u0c82\u0c97\u0cc1, \u0c90\u0ca6\u0cc1 \u0cb8\u0cc0\u0ca8\u0ccd\u200c \u0c8e\u0c82\u0cac\u0c82\u0ca4\u0cbf\u0cb0\u0cc1\u0cb5\u0cbe\u0c97 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0c85\u0ca6\u0cb0\u0cbf\u0c82\u0ca6 \u0cb9\u0cca\u0cb0\u0ca4\u0cbe\u0c97\u0cbf \u0c95\u0cbe\u0ca3\u0cc1\u0ca4\u0ccd\u0ca4\u0cbe\u0cb0\u0cc6.", "\"\u0caf\u0cbe\u0cb0\u0cc7 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0c95\u0ca5\u0cc6 \u0cb9\u0cc7\u0cb3\u0cb2\u0cc1 \u0cac\u0c82\u0ca6\u0cb0\u0cc2 \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0cb5\u0cb7\u0ccd\u0c9f\u0cc7. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c95\u0cc6\u0cc2\u0ca1\u0cc1\u0c97\u0cc6 \u0c8e\u0cb7\u0ccd\u0c9f\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc7 \u0c87\u0cb0\u0cac\u0cc7\u0c95\u0cc1 \u0c85\u0ca5\u0cb5\u0cbe \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c8e\u0cb7\u0ccd\u0c9f\u0cc1 \u0caa\u0ccd\u0cb0\u0cbe\u0cae\u0cc1\u0c96\u0ccd\u0caf\u0ca4\u0cc6 \u0c87\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6 \"\u0cb9\u0cc1\u0ca1\u0cc1\u0c97\u0cb0\u0cc1' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca6\u0cc1 \u0c9a\u0cbf\u0c95\u0ccd\u0c95 \u0caa\u0cbe\u0ca4\u0ccd\u0cb0. \u0c86\u0ca6\u0cb0\u0cc2 \u0c9c\u0ca8 \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c\u0c97\u0cc6 \u0c85\u0cb5\u0c95\u0cbe\u0cb6 \u0c87\u0ca6\u0cc6\u0caf\u0cbe \u0c85\u0ca8\u0ccd\u0ca8\u0ccb\u0ca6\u0cb7\u0ccd\u0c9f\u0cc7 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6' \u0c8e\u0ca8\u0ccd\u0ca8\u0cc1\u0cb5 \u0cae\u0cc2\u0cb2\u0c95 \u0ca4\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c \u0c97\u0ccd\u0cb0\u0cbe\u0cab\u0ccd \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe. \u0c85\u0ca6\u0cc6\u0cb7\u0ccd\u0c9f\u0ccb \u0ca8\u0cbe\u0caf\u0c95\u0cbf\u0caf\u0cb0\u0ca8\u0ccd\u0ca8\u0cc1 \u0caf\u0cbe\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0cb0\u0cc6, \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc7 \u0cae\u0cbe\u0ca1\u0cb2\u0cc1 \u0cac\u0cc7\u0c9c\u0cbe\u0cb0\u0cc1, \u0cae\u0cb0 \u0cb8\u0cc1\u0ca4\u0ccd\u0ca4\u0cb2\u0cc1 \u0ca8\u0cbe\u0ca8\u0cc7 \u0cac\u0cc7\u0c95\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5 \u0c89\u0ca4\u0ccd\u0ca4\u0cb0 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c86 \u0cb8\u0cae\u0cb8\u0ccd\u0caf\u0cc6 \u0c8e\u0ca6\u0cc1\u0cb0\u0cbe\u0c97\u0cbf\u0cb2\u0ccd\u0cb2. \"\u0cac\u0cb9\u0cc1\u0cb6\u0c83 \u0ca8\u0cbe\u0ca8\u0cc1 \u0cac\u0c82\u0ca6 \u0c86\u0cab\u200c\u0cb0\u0ccd\u200c\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0ca8\u0c97\u0cc2 \u0c85\u0c82\u0ca4\u0c97 \u0cab\u0cc0\u0cb2\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95 \u0c85\u0cb5\u0c95\u0cbe\u0cb6\u0c97\u0cb3\u0cc1, \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0ca6\u0cb0\u0cbf\u0c82\u0ca6 \u0cae\u0cc1\u0c95\u0ccd\u0ca4\u0cb5\u0cbe\u0c97\u0cbf\u0cb8\u0cbf\u0cb5\u0cc6. \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0ca8\u0cbe\u0ca8\u0cc1 \u0ca8\u0ccb\u0ca1\u0ccb\u0ca6\u0cc1 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd. \u0c92\u0c82\u0ca6\u0cc1 \u0c97\u0cc1\u0ca3\u0cae\u0c9f\u0ccd\u0c9f\u0ca6 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cc1\u0cb5 \u0cb2\u0c95\u0ccd\u0cb7\u0ca3 \u0c95\u0c82\u0ca1\u0cb0\u0cc6 \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0ca8\u0ca8\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cb5\u0cc1 \u0cae\u0ca4\u0ccd\u0ca4\u0cc1 \u0ca8\u0cbe\u0ca8\u0cc1 \u0cae\u0ca8\u0cb8\u0cbe\u0cb0\u0cc6 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\u0ca8\u0ca8\u0ccd\u0ca8 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0cae\u0cc7\u0cb2\u0cc6 \u0ca8\u0ca8\u0ccd\u0ca8 \u0ca8\u0c82\u0cac\u0cbf\u0c95\u0cc6\u0c87\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0caa\u0cbe\u0cb2\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6 \u0ca8\u0cbf\u0caf\u0cae. \u0c85\u0ca6\u0cc1 \u0cb5\u0c95\u0ccc\u00ec\u0c9f\u0ccd\u200c \u0c86\u0c97\u0cbf\u0ca6\u0cc6 \u0c95\u0cc2\u0ca1\u0cbe. \u0cb9\u0cc6\u0cb5\u0cbf \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cc2\u0ca8\u0cc6\u0c97\u0cc6 \u0c86 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ccd\u0caf\u0cbe\u0caf \u0cb8\u0cb2\u0ccd\u0cb2\u0cbf\u0cb8\u0cb2\u0cbe\u0c97\u0ca6\u0cc7 \u0c95\u0cb3\u0caa\u0cc6 \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0ca8\u0cc0\u0ca1\u0cc1\u0cb5 \u0ca8\u0cbe\u0caf\u0c95-\u0ca8\u0cbe\u0caf\u0c95\u0cbf\u0caf\u0cb0\u0cc1 \u0ca4\u0cc1\u0c82\u0cac\u0cbe \u0c9c\u0ca8 \u0c87\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0ca4\u0cae\u0ccd\u0cae \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0cae\u0cc7\u0cb2\u0cc6 \u0ca8\u0c82\u0cac\u0cbf\u0c95\u0cc6 \u0c87\u0c9f\u0ccd\u0c9f\u0cb5\u0cb0\u0c82\u0ca4\u0cc6. \"\u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0caa\u0cbe\u0ca4\u0ccd\u0cb0 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbe\u0c97\u0cb2\u0cc2 \u0cae\u0cca\u0ca6\u0cb2\u0cc1 \u0ca8\u0ca8\u0c97\u0cc6 \u0ca8\u0cbe\u0ca8\u0cc7 \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caa\u0ccd\u0cb0\u0cb6\u0ccd\u0ca8\u0cc6, \u0c88 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cb9\u0cc1\u0ca6\u0cbe, \u0ca8\u0ccd\u0caf\u0cbe\u0caf \u0cb8\u0cb2\u0ccd\u0cb2\u0cbf\u0cb8\u0cac\u0cb9\u0cc1\u0ca6\u0cbe \u0c8e\u0c82\u0ca6\u0cc1. \u0c8f\u0c95\u0cc6\u0c82\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb5\u0cbf\u0cb7\u0caf\u0cb5\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc1 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0cb5 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0cae\u0cc1\u0c96\u0ccd\u0caf. \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c95\u0cb2\u0ccd\u0caa\u0ca8\u0cc6\u0c97\u0cc6 \u0cb8\u0c82\u0caa\u0cc2\u0cb0\u0ccd\u0ca3 \u0ca8\u0ccd\u0caf\u0cbe\u0caf \u0cb8\u0cb2\u0ccd\u0cb2\u0cbf\u0cb8\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cbe\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0ca8\u0cbe\u0ca8\u0cc1 \u0ca8\u0c82\u0cac\u0ccb\u0ca6\u0cc1 \u0ca8\u0ca8\u0ccd\u0ca8 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0ca8\u0ccd\u0ca8\u0cc1. \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0c8e\u0cb2\u0ccd\u0cb2\u0cbe \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cc2 \u0cae\u0cc6\u0c9a\u0ccd\u0c9a\u0cc1\u0c97\u0cc6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca6\u0cc6' \u0c8e\u0c82\u0ca6\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0cb8\u0ccd\u0c95\u0ccb\u0caa\u0ccd\u200c \u0c87\u0ca6\u0cc6, \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c\u0c97\u0cc6 \u0c85\u0cb5\u0c95\u0cbe\u0cb6\u0cb5\u0cbf\u0ca6\u0cc6 \u0c8e\u0c82\u0ca6\u0cbe\u0c97 \u0cae\u0cca\u0ca6\u0cb2\u0cc1 \u0c95\u0cc7\u0cb3\u0cbf\u0cac\u0cb0\u0cc1\u0cb5 \u0cb9\u0cc6\u0cb8\u0cb0\u0cc1 \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0c85\u0cb5\u0cb0\u0ca6\u0cc1. \u0cb9\u0cbe\u0c97\u0c82\u0ca4 \u0c85\u0cb5\u0cb0\u0cbf\u0c97\u0cc6 \u0cac\u0cb0\u0cc1\u0cb5 \u0c95\u0ca5\u0cc6\u0c97\u0cb3\u0cc6\u0cb2\u0ccd\u0cb2\u0cbe \u0c85\u0ca6\u0cc7 \u0cb0\u0cc0\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0cbe \u0c8e\u0c82\u0ca6\u0cb0\u0cc6 \u0caf\u0cc6\u0cb8\u0ccd\u200c \u0c8e\u0c82\u0cac \u0c89\u0ca4\u0ccd\u0ca4\u0cb0 \u0c85\u0cb5\u0cb0\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \"\u0ca6\u0cc7\u0cb5\u0cb0 \u0ca6\u0caf\u0cc6\u0caf\u0ccb \u0c8f\u0ca8\u0ccb, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb2\u0c95\u0ccd\u0c95\u0cbf. \u0c85\u0ca6\u0cc1 \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6 \u0caa\u0cbe\u0ca4\u0ccd\u0cb0\u0c97\u0cb3 \u0caa\u0cb0\u0cbf\u0ca3\u0cbe\u0cae\u0cb5\u0cc2 \u0c87\u0cb0\u0cac\u0cb9\u0cc1\u0ca6\u0cc1. \u0cb9\u0cbe\u0c97\u0c82\u0ca4 \u0ca8\u0cbe\u0ca8\u0cc1 \u0cac\u0c82\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0c95\u0cbe\u0cb0\u0ca3\u0cb5\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c97\u0cbf\u0cb8\u0cc1\u0cb5 \u0cae\u0cc1\u0ca8\u0ccd\u0ca8 \u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0c95\u0cae\u0cbf\u0c9f\u0ccd\u200c \u0c86\u0c97\u0ccb\u0ca6\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0caa\u0ccd\u0cb0\u0cbe\u0cac\u0ccd\u0cb2\u0cbf\u0c82 \u0c86\u0c97\u0cac\u0cbe\u0cb0\u0ca6\u0cc1' \u0c8e\u0c82\u0cac\u0cc1\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0cc1.", "\u0ca8\u0cbe\u0ca8\u0cc1 \u0c87\u0cb0\u0ccb\u0ca6\u0cc7 \u0cb9\u0cc0\u0c97\u0cc6, \u0cae\u0cc1\u0c96\u0cb5\u0cbe\u0ca1 \u0cb9\u0cbe\u0c95\u0cb2\u0ccd\u0cb2\u0ca8\u0c9f\u0cbf\u0caf\u0cbe\u0c97\u0cbf \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0cae\u0cc7\u0cb2\u0cc6 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0caf\u0cbe\u0cb0\u0cc2 \u0c86\u0cb0\u0ccb\u0caa \u0cae\u0cbe\u0ca1\u0cbf\u0cb2\u0ccd\u0cb2. \u0cb6\u0cc2\u0c9f\u0cbf\u0c82\u0c97\u0ccd\u200c\u0c97\u0cc6 \u0cb2\u0cc7\u0c9f\u0cbe\u0c97\u0cbf \u0cac\u0c82\u0ca6\u0cb0\u0cc2, \u0ca8\u0c95\u0ccd\u0cb0 \u0cae\u0cbe\u0ca1\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0caf\u0cbe\u0cb0\u0cc2 \u0ca6\u0cc2\u0cb0\u0cbf\u0cb2\u0ccd\u0cb2. \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0cb6\u0cbf\u0cb8\u0ccd\u0ca4\u0cbf\u0ca8 \u0cb9\u0cc1\u0ca1\u0cc1\u0c97\u0cbf \u0c8e\u0c82\u0cac \u0cb9\u0cc6\u0cb8\u0cb0\u0cc1 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \"\u0ca8\u0cbe\u0ca8\u0cc1 \u0c87\u0cb0\u0ccb\u0ca6\u0cc7 \u0cb9\u0cc0\u0c97\u0cc6. \u0c95\u0cb0\u0cc6\u0c95\u0ccd\u0c9f\u0cbe\u0c97\u0cbf \u0c87\u0cb0\u0cac\u0cc7\u0c95\u0cc1, \u0cb8\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cc0\u0c97\u0cc6 \u0cb5\u0cb0\u0ccd\u0ca4\u0cbf\u0cb8\u0cac\u0cc7\u0c95\u0cc6\u0c82\u0ca6\u0cc1 \u0ca8\u0cbe\u0ca8\u0cc1 \u0caa\u0ccd\u0cb2\u0ccd\u0cb0\u0cbe\u0ca8\u0ccd\u200c \u0cae\u0cbe\u0ca1\u0cbf \u0cb5\u0cb0\u0ccd\u0ca4\u0cbf\u0cb8\u0cb2\u0ccd\u0cb2. \u0ca8\u0ca8\u0ccd\u0ca8 \u0cae\u0cc2\u0cb2 \u0c97\u0cc1\u0ca3\u0cb5\u0cbf\u0ca6\u0cc1. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0ccb, \u0c85\u0cb2\u0ccd\u0cb2\u0cc2 \u0cb9\u0cbe\u0c97\u0cc6 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0cae\u0cbe\u0ca1\u0ccb \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cae\u0ccb\u0cb8 \u0cae\u0cbe\u0ca1\u0cac\u0cbe\u0cb0\u0ca6\u0cc1, \u0cb6\u0ccd\u0cb0\u0ca6\u0ccd\u0ca7\u0cc6\u0caf\u0cbf\u0c82\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0caa\u0cbe\u0cb2\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0ca8\u0c82\u0ca4\u0cb0 \u0ca8\u0ca8\u0ccd\u0ca8\u0cbf\u0c82\u0ca6 \u0caf\u0cbe\u0cb0\u0cbf\u0c97\u0cc2 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cac\u0cbe\u0cb0\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0ca8\u0cbf\u0caf\u0cae. \u0cb8\u0cc6\u0c9f\u0ccd\u200c\u0c97\u0cc2 \u0c85\u0cb7\u0ccd\u0c9f\u0cc7 \u0c87\u0ca8\u0ccd\u200c\u0c9f\u0cc8\u0cae\u0ccd\u200c\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0ca6\u0cc1\u0ca1\u0ccd\u0ca1\u0cbf\u0c97\u0ccb\u0cb8\u0ccd\u0c95\u0cb0 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0cbe\u0c97\u0cc6 \u0c92\u0caa\u0ccd\u0caa\u0cbf\u0c95\u0ccd\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0caa\u0c9f\u0ccd\u0c9f\u0cbf \u0c87\u0ca8\u0ccd\u0ca8\u0cc2 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2\u0ca6 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0c85\u0ca8\u0ccd\u0ca8\u0cc1 \u0c8e\u0cb7\u0ccd\u0c9f\u0cc7 \u0c95\u0cbe\u0cb8\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0ca8\u0cbe\u0ca8\u0cc1 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0c95\u0cc6\u0cb2\u0cb8\u0c95\u0ccd\u0c95\u0cc6, \u0ca8\u0ca8\u0ccd\u0ca8 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0ca6\u0ccd\u0cb0\u0ccb\u0cb9 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0cac\u0cb9\u0cc1\u0cb6\u0c83 \u0c87\u0ca6\u0cb0\u0cbf\u0c82\u0ca6\u0cbe\u0c97\u0cbf \u0ca8\u0cbe\u0ca8\u0cc1 \u0c95\u0cbe\u0c82\u0c9f\u0ccd\u0cb0\u0cbe\u0cb5\u0cb0\u0ccd\u0cb8\u0cbf\u0c97\u0cb3\u0cbf\u0c82\u0ca6 \u0cae\u0cc1\u0c95\u0ccd\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc7\u0ca8\u0ccb \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0ca4\u0cbe\u0cb5\u0cc1 \u0caa\u0cbe\u0cb2\u0cbf\u0cb8\u0cc1\u0cb5 \u0ca8\u0cbf\u0caf\u0cae\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe.", "\u0c97\u0ccd\u0cb2\u0cbe\u0cae\u0cb0\u0ccd\u200c\u0c97\u0cc6 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cb2\u0ccd\u0cb2\u0c87\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0cb9\u0cc7\u0cb3\u0cc1\u0cb5 \u0c96\u0ca1\u0c95\u0ccd\u200c \u0cae\u0cbe\u0ca4\u0cc1. \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cb3\u0cc1 \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf\u0cb0\u0cac\u0cc7\u0c95\u0cc1, \u0ca4\u0cc1\u0c82\u0ca1\u0cc1 \u0cac\u0c9f\u0ccd\u0c9f\u0cc6 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cbf\u0c82\u0ca6\u0cbe\u0cb8\u0ccd\u200c \u0c86\u0c97\u0cbf \u0cab\u0ccb\u0cb8\u0cc1 \u0c95\u0cc6\u0cc2\u0ca1\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0c85\u0ca8\u0cc7\u0c95 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c86\u0cb8\u0cc6. \u0c86\u0ca6\u0cb0\u0cc6, \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0c87\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0ccb\u0ca6\u0cbf\u0cb2\u0ccd\u0cb2. \"\u0ca8\u0cbe\u0caf\u0c95\u0cbf \u0c8e\u0c82\u0ca6\u0cb0\u0cc6 \u0c95\u0cc7\u0cb5\u0cb2 \u0c97\u0ccd\u0cb2\u0cbe\u0cae\u0cb0\u0ccd\u200c\u0c97\u0cc6 \u0cb8\u0cc0\u0cae\u0cbf\u0ca4, \u0c86\u0c95\u0cc6 \u0ca4\u0cc1\u0c82\u0ca1\u0cc1 \u0cac\u0c9f\u0ccd\u0c9f\u0cc6 \u0cb9\u0cbe\u0c95\u0cbf\u0ca6\u0cb0\u0cc7\u0ca8\u0cc7 \u0c9a\u0cc6\u0c82\u0ca6 \u0c8e\u0c82\u0cac\u0cc1\u0ca6\u0cc1\u0cb0 \u0cac\u0c97\u0ccd\u0c97\u0cc6 \u0ca8\u0ca8\u0ccd\u0ca8 \u0cb8\u0cb9\u0cae\u0ca4\u0cb5\u0cbf\u0cb2\u0ccd\u0cb2. \u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6\u0caf\u0cc7 \u0cb9\u0cca\u0cb0\u0ca4\u0cc1, \u0ca8\u0cbe\u0caf\u0c95\u0cbf \u0cb9\u0cbe\u0c95\u0cc1\u0cb5 \u0cac\u0c9f\u0ccd\u0c9f\u0cc6\u0caf\u0cb2\u0ccd\u0cb2. \u0c97\u0ccd\u0cb2\u0cbe\u0cae\u0cb0\u0ccd\u200c \u0c87\u0cb0\u0ccb\u0ca6\u0cc1 \u0ca8\u0cae\u0ccd\u0cae \u0ca8\u0ca1\u0cb5\u0cb3\u0cbf\u0c95\u0cc6\u0caf\u0cb2\u0ccd\u0cb2\u0cbf. \u0c88\u0c97 \u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \"\u0c9d\u0cc2\u0cae\u0ccd\u200c' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cae\u0cbe\u0ca1\u0cb0\u0ccd\u0ca8\u0ccd \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cb9\u0cbe\u0c95\u0cbf\u0ca6\u0ccd\u0ca6\u0cc7\u0ca8\u0cc6. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0ccb\u0ca6\u0cc1 \u0c86\u0ccd\u0caf\u0ca1\u0ccd\u200c \u0cab\u0cbf\u0cb2\u0c82 \u0cb8\u0c82\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0. \u0c86 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c85\u0c82\u0ca4\u0cb9 \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cac\u0cc7\u0c95\u0cc1. \u0cb9\u0cbe\u0c97\u0c82\u0ca4 \u0c85\u0cb2\u0ccd\u0cb2\u0cbf \u0c95\u0cbe\u0cb8\u0ccd\u0c9f\u0cc2\u00e9\u0cae\u0ccd\u200c \u0cb9\u0cc8\u0cb2\u0cc8\u0c9f\u0ccd\u200c \u0c86\u0c97\u0cb2\u0ccd\u0cb2. \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0cb5\u0cc2 \u0c8e\u0ca6\u0ccd\u0ca6\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0ca6\u0cc6. \u0cb8\u0cbf\u0ca8\u0cbf\u0cae\u0cbe \u0cae\u0cc1\u0c97\u0cbf\u0ca6\u0cc1 \u0cb9\u0cca\u0cb0\u0cac\u0c82\u0ca6\u0cbe\u0c97 \u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c \u0caf\u0cbe\u0cb5 \u0cac\u0c9f\u0ccd\u0c9f\u0cc6 \u0cb9\u0cbe\u0c95\u0cbf\u0ca6\u0ccd\u0ca6\u0cbe\u0cb3\u0cc6 \u0c85\u0ca8\u0ccd\u0ca8\u0ccb\u0ca6\u0ca8\u0ccd\u0ca8\u0cc1 \u0c9c\u0ca8 \u0ca8\u0cc6\u0ca8\u0caa\u0cbf\u0ca1\u0cc1\u0cb5 \u0cac\u0ca6\u0cb2\u0cc1 \u0ca8\u0cbe\u0caf\u0c95\u0cbf\u0caf \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0ca1\u0cc1\u0cb5\u0c82\u0ca4\u0cbf\u0cb0\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0c86\u0c95\u0cc6 \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cca\u0c82\u0ca6\u0cc1 \u0cae\u0cc8\u0cb2\u0cc7\u0c9c\u0ccd\u200c' \u0c8e\u0c82\u0ca6\u0cc1 \u0c97\u0ccd\u0cb2\u0cbe\u0cae\u0cb0\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe.", "\u0cb9\u0cca\u0cb8\u0cac\u0cb0 \u0cae\u0cc7\u0cb2\u0cc6 \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6\u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cca\u0cb8\u0cac\u0cb0\u0cc1. \u0c85\u0ca6\u0cc1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0c86\u0c97\u0cbf\u0cb0\u0cac\u0cb9\u0cc1\u0ca6\u0cc1 \u0c85\u0ca5\u0cb5\u0cbe \"\u0cb0\u0cbe\u0cae\u0cbe\u0c9a\u0cbe\u0cb0\u0cbf', \"\u0c8e\u0c82\u0ca6\u0cc6\u0c82\u0ca6\u0cbf\u0c97\u0cc2' \u0c86\u0c97\u0cbf\u0cb0\u0cac\u0cb9\u0cc1\u0ca6\u0cc1 .. \u0c88 \u0c9a\u0cbf\u0ca4\u0ccd\u0cb0\u0c97\u0cb3 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cca\u0cb8\u0cac\u0cb0\u0cc1. \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0cc6. \"\u0cb0\u0cbe\u0cae\u0cbe\u0c9a\u0cbe\u0cb0\u0cbf' \u0cac\u0c97\u0ccd\u0c97\u0cc6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \"\u0ca8\u0ca8\u0c97\u0cc6 \u0cb9\u0cca\u0cb8\u0cac\u0cb0 \u0cae\u0cc7\u0cb2\u0cc6 \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6. \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cca\u0cb8\u0cac\u0cb0\u0cc1. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc2 \u0cb9\u0cca\u0cb8\u0cac\u0cb3\u0cbe\u0c97\u0cbf\u0caf\u0cc7 \u0cac\u0c82\u0ca6\u0cb5\u0cb3\u0cc1. \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0c82\u0ca6 \u0cb9\u0cca\u0cb8\u0cac\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb9\u0cbf\u0c9f\u0ccd\u200c \u0c86\u0c97\u0cbf\u0cb5\u0cc6. \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cca\u0cb8\u0cac\u0cb0\u0cc1. \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cb6\u0ccd\u0cb0\u0cae\u0cbf\u0cb8\u0cc1\u0cb5 \u0ca4\u0c82\u0ca1\u0cb5\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0cc1. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6 \u0c95\u0cc2\u0ca1\u0cb2\u0cc7 \u0caa\u0cb0\u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cc1\u0cb5 \u0ca8\u0cbe\u0caf\u0c95\u0cbf\u0caf\u0cb0 \u0cae\u0ca7\u0ccd\u0caf\u0cc6 \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc7 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0c82\u0ca4 \u0c85\u0cb5\u0cb0\u0cbf\u0c97\u0cc6 \u0c86\u0cab\u200c\u0cb0\u0ccd\u200c \u0cac\u0c82\u0ca6\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb2\u0ccd\u0cb2. \"\u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3\u0cbf\u0c82\u0ca6 \u0ca8\u0ca8\u0c97\u0cc2 \u0c86\u0cab\u200c\u0cb0\u0ccd\u200c \u0cac\u0c82\u0ca4\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0c86 \u0cac\u0c97\u0ccd\u0c97\u0cc6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c97\u0cae\u0ca8\u0cb9\u0cb0\u0cbf\u0cb8\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0c87\u0cb2\u0ccd\u0cb2\u0cc7 \u0c95\u0cc8 \u0ca4\u0cc1\u0c82\u0cac\u0cbe \u0c86\u0cab\u200c\u0cb0\u0ccd\u200c\u0c97\u0cb3\u0cbf\u0cb5\u0cc6. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c95\u0cb2\u0cc6\u0c97\u0cc6 \u0cad\u0cbe\u0cb7\u0cc6\u0caf \u0cac\u0cc7\u0cb2\u0cbf \u0c87\u0cb0\u0cac\u0cbe\u0cb0\u0ca6\u0cc1 \u0c85\u0ca8\u0ccd\u0ca8\u0ccb\u0ca6\u0cc1 \u0ca8\u0ca8\u0ccd\u0ca8 \u0c85\u0ca8\u0cbf\u0cb8\u0cbf\u0c95\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6.", "\u0c92\u0ca8\u0ccd\u200c\u0cb2\u0cc8\u0ca8\u0ccd\u200c\u0ca8\u0cb2\u0ccd\u0cb2\u0cbf \u0cb0\u0cbe\u0ca7\u0cbf\u0c95\u0cbe\"\u0ca8\u0cbe\u0ca8\u0cc1 \u0ca8\u0cbe\u0ca8\u0ccd\u200c\u0c95\u0cbe\u0c82\u0caa\u0ccd\u0cb2\u0cbf\u0c95\u0cc7\u0c9f\u0cc6\u0ca1\u0ccd\u200c \u0cb9\u0cc1\u0ca1\u0cc1\u0c97\u0cbf, \u0ca4\u0cc1\u0c82\u0cac\u0cbe \u0c95\u0ca8\u0cb8\u0cc1 \u0c95\u0cbe\u0ca3\u0ccb\u0cb3\u0cc1 ....' \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0c92\u0ca8\u0ccd\u200c\u0cb2\u0cc8\u0ca8\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cc7\u0cb3\u0ccd\u0cb3\u0ccb\u0ca6\u0cc1 \u0cb9\u0cc0\u0c97\u0cc6. \"\u0cb8\u0cc1\u0c96\u0cbe\u0cb8\u0cc1\u0cae\u0ccd\u0cae\u0ca8\u0cc6 \u0c95\u0cbf\u0cb0\u0cbf\u0c95\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb9\u0cc1\u0ca1\u0cc1\u0c97\u0cbf \u0ca8\u0cbe\u0ca8\u0cb2\u0ccd\u0cb2. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cac\u0cc7\u0c97 \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1. \u0ca4\u0cc1\u0c82\u0cac\u0cbe \u0c95\u0ca8\u0cb8\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cc7\u0ca8\u0cc6. \u0cad\u0cb5\u0cbf\u0cb7\u0ccd\u0caf\u0ca6 \u0cac\u0c97\u0ccd\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca8\u0cb8\u0cc1, \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cbf\u0cb5\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0cbe\u0ca7\u0cbf\u0c95\u0cbe.", "\u0cae\u0ca6\u0cc1\u0cb5\u0cc6\u0c97\u0cc6 \u0c87\u0ca8\u0ccd\u0ca8\u0cc2 \u0c9f\u0cc8\u0cae\u0cbf\u0ca6\u0cc6\u0c86\u0c97\u0cbe\u0c97 \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0cae\u0ca6\u0cc1\u0cb5\u0cc6 \u0cb5\u0cbf\u0c9a\u0cbe\u0cb0 \u0caa\u0ccd\u0cb0\u0cb8\u0ccd\u0ca4\u0cbe\u0caa \u0c86\u0c97\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c95\u0ca8\u0ccd\u0ca8\u0ca1\u0ca6 \u0ca8\u0c9f\u0ca8\u0cc6\u0cc2\u0cac\u0ccd\u0cac\u0ca8 \u0c9c\u0cc6\u0cc2\u0ca4\u0cc6 \u0cb0\u0cbe\u0ca7\u0cbf\u0c95\u0cbe \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0c82\u0ca4\u0cc6 \u0c8e\u0c82\u0cac\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cc1 \u0cb9\u0cac\u0ccd\u0cac\u0cbf\u0ca6\u0ccd\u0ca6\u0cb5\u0cc1. \u0c86\u0ca6\u0cb0\u0cc6, \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0cb8\u0ca6\u0ccd\u0caf \u0cae\u0ca6\u0cc1\u0cb5\u0cc6 \u0caf\u0ccb\u0c9a\u0ca8\u0cc6 \u0c87\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \"\u0cb8\u0ca6\u0ccd\u0caf \u0ca8\u0ca8\u0ccd\u0ca8 \u0c95\u0cc6\u0cb0\u0cbf\u0caf\u0cb0\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c9c\u0cbe\u0c97\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca6\u0ca8\u0ccd\u0ca8\u0cc1 \u0c87\u0cb7\u0ccd\u0c9f\u0cc1 \u0cac\u0cc7\u0c97 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0cb2\u0cc1 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97 \u0cae\u0ca6\u0cc1\u0cb5\u0cc6 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cc2 \u0c9f\u0cc8\u0cae\u0cbf\u0ca6\u0cc6' \u0c8e\u0c82\u0ca6\u0cc1 \u0cae\u0ca6\u0cc1\u0cb5\u0cc6 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0ca4\u0cb3\u0ccd\u0cb3\u0cbf \u0cb9\u0cbe\u0c95\u0cc1\u0ca4\u0ccd\u0ca4\u0cbe\u0cb0\u0cc6.", "\u0c97\u0ccd\u0caf\u0cbe\u0caa\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c\u0cb8\u0cc1\u0cae\u0cbe\u0cb0\u0cc1 \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0cb0\u0cbe\u0ca7\u0cbf\u0c95\u0cbe \u0caa\u0c82\u0ca1\u0cbf\u0ca4\u0ccd\u200c \u0c85\u0cb7\u0ccd\u0c9f\u0cc7\u0ca8\u0cc2 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0cb5\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb0\u0cb2\u0cbf\u0cb2\u0ccd\u0cb2. \u0caf\u0cbe\u0c95\u0cc6 \u0c88 \u0c97\u0ccd\u0caf\u0cbe\u0caa\u0ccd\u200c \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \"\u0cb8\u0cbf\u0ca8\u0cbf\u0cae\u0cbe \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0ca6\u0cc7 \u0c97\u0ccd\u0caf\u0cbe\u0caa\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1 \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0cb2\u0cc7\u0c9f\u0cbe\u0caf\u0cbf\u0ca4\u0cc1. \u0c86 \u0ca8\u0c82\u0ca4\u0cb0 \"\u0cb0\u0cbe\u0cae\u0cbe\u0c9a\u0cbe\u0cb0\u0cbf', \"\u0c8e\u0c82\u0ca6\u0cc6\u0c82\u0ca6\u0cbf\u0c97\u0cc2' \u0cb8\u0cc6\u0c9f\u0ccd\u0c9f\u0cc7\u0cb0\u0cbf\u0ca4\u0cc1. \u0cae\u0cc7\u0cb2\u0ccd\u0ca8\u0ccb\u0c9f\u0c95\u0ccd\u0c95\u0cc6, \u0cae\u0cbe\u0ca7\u0ccd\u0caf\u0cae\u0ca6 \u0cae\u0cc1\u0c82\u0ca6\u0cc6 \u0ca8\u0cbe\u0ca8\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2 \u0ca8\u0cbf\u0c9c. \u0c8f\u0c95\u0cc6\u0c82\u0ca6\u0cb0\u0cc6 \"\u0cb0\u0cbe\u0cae\u0cbe\u0c9a\u0cbe\u0cb0\u0cbf', \"\u0c8e\u0c82\u0ca6\u0cc6\u0c82\u0ca6\u0cbf\u0c97\u0cc2' \u0c9a\u0cbf\u0ca4\u0ccd\u0cb0\u0ca6 \u0caf\u0cbe\u0cb5\u0cc1\u0ca6\u0cc7 \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cbe\u0c97\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cae\u0cbe\u0ca4\u0ccd\u0cb0 \u0c88 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb6\u0cc2\u0c9f\u0cbf\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0c9d\u0cc1\u0caf\u0cbe\u0c97\u0cbf\u0caf\u0cc7 \u0c87\u0ca6\u0ccd\u0ca6\u0cc6. \u0c88\u0c97 \u0ca8\u0ca8\u0ccd\u0ca8 \"\u0cb0\u0cbe\u0cae\u0cbe\u0c9a\u0cbe\u0cb0\u0cbf' \u0c9a\u0cbf\u0ca4\u0ccd\u0cb0 \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf\u0ca6\u0cc6. \u0c86 \u0ca8\u0c82\u0ca4\u0cb0 \"\u0c8e\u0c82\u0ca6\u0cc6\u0c82\u0ca6\u0cbf\u0c97\u0cc2' \u0cac\u0cb0\u0cb2\u0cbf\u0ca6\u0cc6. \u0cb8\u0ca6\u0ccd\u0caf \"\u0c9d\u0cc2\u0cae\u0ccd\u200c' \u0c9a\u0cbf\u0ca4\u0ccd\u0cb0\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. 2014\u0cb0\u0cb2\u0ccd\u0cb2\u0cbf \"\u0cac\u0cb9\u0ca6\u0ccd\u0ca6\u0cc2\u0cb0\u0ccd\u200c' \u0cae\u0ca4\u0ccd\u0ca4\u0cc1 \"\u0cb0\u0cbe\u0cae\u0cbe\u0c9a\u0cbe\u0cb0\u0cbf' \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf\u0ca6\u0cc6. 2015\u0cb0 \u0cac\u0c97\u0ccd\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca6\u0cc6. \u0cb9\u0cca\u0cb8 \u0caa\u0cbe\u0ca4\u0ccd\u0cb0, \u0caa\u0ccd\u0cb0\u0caf\u0ca4\u0ccd\u0ca8\u0c97\u0cb3\u0cbf\u0c97\u0cc6 \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6' \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0caa\u0c82\u0ca1\u0cbf\u0ca4\u0cb0 \u0cae\u0cbe\u0ca4\u0cc1.", "\u0ca8\u0ca8\u0c97\u0cc6 \u0cac\u0cb0\u0ccb \u0c86\u0cab\u200c\u0cb0\u0ccd\u200c \u0c95\u0cae\u0ccd\u0cae\u0cbf\u0caf\u0cbe\u0c97\u0cbf\u0cb2\u0ccd\u0cb2\u0c87\u0ca4\u0ccd\u0ca4\u0cc0\u0c9a\u0cbf\u0ca8 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cb9\u0cca\u0cb8 \u0ca8\u0cbe\u0caf\u0c95\u0cbf\u0caf\u0cb0\u0cc1 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0\u0cb2\u0ccd\u0cb2\u0cbf \u0c85\u0ca8\u0cc7\u0c95\u0cb0\u0cc1 \u0ca8\u0cc6\u0cb2\u0cc6\u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0cac\u0cbf\u0c9d\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cb8\u0cbf\u0ca8\u0cbf\u0caf\u0cb0\u0ccd\u0c97\u0cb3\u0cbf\u0c97\u0cc6 \u0c85\u0cb5\u0c95\u0cbe\u0cb6 \u0c85\u0cb2\u0ccd\u0cb2\u0cbe\u0ca1\u0cbf\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0cb0\u0cbe\u0ca7\u0cbf\u0c95\u0cbe\u0c97\u0cc6 \u0cae\u0cbe\u0ca4\u0ccd\u0cb0 \u0c85\u0c82\u0ca4\u0cb9 \u0c85\u0ca8\u0cc1\u0cad\u0cb5\u0cb5\u0cbe\u0c97\u0cbf\u0cb2\u0ccd\u0cb2\u0cb5\u0c82\u0ca4\u0cc6. \"\u0ca8\u0ca8\u0c97\u0cc6 \u0cac\u0cb0\u0cc1\u0cb5 \u0c85\u0cb5\u0c95\u0cbe\u0cb6 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb0\u0cbe\u0ca7\u0cbf\u0c95\u0cbe\u0cb3\u0cc7 \u0cac\u0cc7\u0c95\u0cc6\u0ca8\u0ccd\u0ca8\u0cc1\u0cb5\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc7 \u0cac\u0c82\u0ca6\u0cc1 \u0c85\u0caa\u0ccd\u0cb0\u0ccb\u0c9a\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c95\u0cc6\u0cb2\u0cb8\u0cb5\u0cbf\u0ca6\u0cc6. \u0c85\u0cb5\u0cb0\u0cb5\u0cb0 \u0caa\u0cbe\u0cb2\u0cbf\u0ca8 \u0c85\u0cb5\u0c95\u0cbe\u0cb6 \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc1 \u0caf\u0cbe\u0cb0\u0cc1 \u0cac\u0c82\u0ca6\u0cb0\u0cc2 \u0c85\u0cb7\u0ccd\u0c9f\u0cc7. \u0cb9\u0cbe\u0c97\u0cc6 \u0ca8\u0ccb\u0ca1\u0cbf\u0ca6\u0cb0\u0cc6, \u0ca8\u0cbe\u0ca8\u0cc1 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c85\u0ca8\u0cc7\u0c95 \u0ca8\u0cbe\u0caf\u0c95\u0cbf\u0caf\u0cb0\u0cc1 \u0caa\u0cc0\u0c95\u0ccd\u200c\u0ca8\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0c82\u0ca4 \u0ca8\u0cbe\u0ca8\u0cc1 \u0cac\u0c82\u0ca6 \u0c95\u0cc2\u0ca1\u0cb2\u0cc7 \u0c85\u0cb5\u0cb0\u0cbf\u0c97\u0cc7\u0ca8\u0cc2 \u0c85\u0cb5\u0c95\u0cbe\u0cb6\u0ca6 \u0c95\u0cc6\u0cc2\u0cb0\u0ca4\u0cc6 \u0c95\u0cbe\u0ca1\u0cbf\u0cb2\u0ccd\u0cb2. \u0c95\u0cbe\u0c82\u0caa\u0cbf\u0c9f\u0cc7\u0cb6\u0ca8\u0ccd\u200c \u0c85\u0ca8\u0ccd\u0ca8\u0ccb\u0ca6\u0cc1 \u0cb8\u0cc1\u0cb3\u0ccd\u0cb3\u0cc1. \u0c87\u0cb2\u0ccd\u0cb2\u0cbf \u0c95\u0cc6\u0cb2\u0cb8\u0c95\u0ccd\u0c95\u0cb7\u0ccd\u0c9f\u0cc7 \u0cae\u0cb0\u0ccd\u0caf\u0cbe\u0ca6\u0cc6. \u0ca8\u0cbe\u0ca8\u0cc1 \u0cac\u0c82\u0ca6 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0c8e\u0ca6\u0cc1\u0cb0\u0cc1 \u0c85\u0ca8\u0cc7\u0c95 \u0cb9\u0cc6\u0cb8\u0cb0\u0cc1\u0c97\u0cb3\u0ca8\u0ccd\u0ca8\u0cc1 \u0cb9\u0cc7\u0cb3\u0cbf, \u0c95\u0cbe\u0c82\u0caa\u0cbf\u0c9f\u0cc7\u0cb6\u0ca8\u0ccd\u200c \u0c8e\u0c82\u0ca6\u0cb0\u0cc1. \u0c86\u0ca6\u0cb0\u0cc6, \u0c87\u0cb5\u0ca4\u0ccd\u0ca4\u0cc1 \u0c86 \u0c8e\u0cb2\u0ccd\u0cb2\u0cbe \u0c95\u0cbe\u0c82\u0caa\u0cbf\u0c9f\u0cc7\u0cb6\u0ca8\u0ccd\u200c\u0c97\u0cb3\u0cc1 \u0cb9\u0ccb\u0c97\u0cbf\u0cb5\u0cc6. \u0cb0\u0cbe\u0ca7\u0cbf\u0c95\u0cbe \u0cae\u0cbe\u0ca4\u0ccd\u0cb0 \u0c89\u0cb3\u0cbf\u0ca6\u0cbf\u0ca6\u0ccd\u0ca6\u0cbe\u0cb3\u0cc6' \u0c8e\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "\u0cac\u0cb0\u0cb9: \u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8; \u0c9a\u0cbf\u0ca4\u0ccd\u0cb0: \u0cae\u0ca8\u0cc1\u00a0"], "title": "\u0ca8\u0cb5\u0cb0\u0cb8 \u0ca8\u0cbe\u0caf\u0c95\u0cbf\u0caf \u0ca8\u0cc7\u0cb0\u0cbe\u0ca8\u0cc7\u0cb0 \u0cae\u0cbe\u0ca4\u0cc1"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/57122/%E0%B2%AA%E0%B3%81%E0%B2%9F%E0%B3%8D%E0%B2%AE%E0%B2%B2%E0%B3%8D%E0%B2%B2%E0%B2%BF-%E0%B2%AA%E0%B2%B0%E0%B2%AA%E0%B2%82%E0%B2%9A", "content": ["\u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c86\u0c95\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0caa\u0cbe\u0cb2\u0cbf\u0c97\u0cc6 \u0cb2\u0cbf\u0c9f\u0ccd\u0cb2 \u0caa\u0ccd\u0cb0\u0cbf\u0ca8\u0ccd\u0cb8\u0cc6\u0cb8\u0ccd.\u00a0\u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0caa\u0ccd\u0cb0\u0cc0\u0ca4\u0cbf\u0caf \u0c90\u0cb8\u0cc2. \u0cb9\u0cbf\u0cb0\u0cbf\u0caf\u0cb0\u0cbf\u0c97\u0cc6 \u0cae\u0ca8\u0cc6\u00a0\u0cae\u0c97\u0cb3\u0c82\u0ca4\u0cc6. \u0c89\u0cb3\u0cbf\u0ca6\u0cb5\u0cb0\u0cbf\u0c97\u0cc6 \u0caa\u0c95\u0ccd\u0c95\u0ca6\u0ccd\u0cae\u0ca8\u0cc6 \u0cb9\u0cc1\u0ca1\u0ccd\u0c97\u0cbf\u0caf\u0c82\u0ca4\u0cc6. \u0cb9\u0cc0\u0c97\u0cbf\u0ca6\u0ccd\u0ca6\u00a0\u0cb9\u0cc1\u0ca1\u0ccd\u0c97\u0cbf \"\u0c97\u0c9c\u0c95\u0cc7\u0cb8\u0cb0\u0cbf'\u0caf\u0cb2\u0ccd\u0cb2\u0cbf \u0cb6\u0cbe\u0cb0\u0ccd\u0c9f\u0ccd\u0cb8\u0ccd \u0cb9\u0cbe\u0c95\u0cbf \u0cae\u0cbe\u0ca1\u0ccd \u0c86\u0c97\u0cbf\u00a0\u0c95\u0cbe\u0ca3\u0cbf\u0cb8\u0cbf\u0ca6\u0ccd\u0ca6\u0cc1 \u0c88 \u0cb5\u0cb0\u0ccd\u0cb7\u0ca6 \u0cac\u0cbf\u0c97\u0ccd\u0c97\u0cc6\u0cb8\u0ccd\u0c9f\u0ccd \u0c85\u0c9a\u0ccd\u0c9a\u0cb0\u0cbf. \u0c87\u0ca6\u0cc6\u0cb2\u0ccd\u0cb2\u0cbe \u0cb9\u0cc7\u0c97\u0cbe\u0caf\u0ccd\u0ca4\u0cc1\u00a0\u0c85\u0c82\u0ca4 \u0c95\u0ca3\u0ccd\u0ca3\u0cb0\u0cb3\u0cbf\u0cb8\u0cbf\u0ca6\u0cb0\u0cc6 \u0ca4\u0cc1\u0c9f\u0cbf \u0c95\u0cc6\u0cc2\u0c82\u0c95\u0cbf\u0cb8\u0cbf \u0ca8\u0c95\u0ccd\u0c95\u0cb3\u0cbe \u0c97\u0ccb\u0cb2\u0ccd\u0ca1\u0ca8\u0ccd\u00a0\u0c95\u0ccd\u0cb5\u0cc0\u0ca8\u0cc1.", "\u0cb6\u0cc0 \u0c87\u0cb8\u0ccd \u0cb8\u0cc8\u0cb2\u0cc6\u0c82\u0c9f\u0ccd. \u0cb6\u0cc0 \u0c87\u0cb8\u0ccd \u0c95\u0ccd\u0caf\u0cc2\u0c9f\u0ccd. \u0cb9\u0cc0\u0cb0\u0ccb\u0caf\u0cbf\u0ca8\u0ccd\u00a0\u0c86\u0c97\u0cbf \u0c8f\u0cb3\u0cc1 \u0cb5\u0cb0\u0ccd\u0cb7 \u0cb9\u0cbe\u0c97\u0cc6 \u0cb8\u0cc1\u0cae\u0ccd\u0cae\u0ca8\u0cc6 \u0cb8\u0cb0\u0cbf\u0ca6\u0cc1 \u0cb9\u0ccb\u0ca6\u0cb0\u0cc2\u00a0\u0caa\u0ccd\u0cb0\u0cc7\u0c95\u0ccd\u0cb7\u0c95 \u0cae\u0cb9\u0cbe\u0caa\u0ccd\u0cb0\u0cad\u0cc1\u0cb5\u0cbf\u0ca8 \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0c86\u0c95\u0cc6 \u0c87\u0ca8\u0ccd\u0ca8\u0cc2 \u0cb2\u0cbf\u0c9f\u0cb2\u0ccd\u00a0\u0caa\u0ccd\u0cb0\u0cbf\u0ca8\u0ccd\u0cb8\u0cc6\u0cb8\u0ccd. \u0c9c\u0cbe\u0cb8\u0ccd\u0ca4\u0cbf \u0cae\u0cbe\u0ca4\u0cbe\u0ca1\u0cb2\u0ccd\u0cb2. \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0caa\u0ccb\u0cb8\u0ccd \u0c95\u0cc6\u0cc2\u0ca1\u0cb2\u0ccd\u0cb2.\u00a0\u0c8f\u0ca8\u0cc7\u0ca8\u0ccb \u0cb9\u0cc7\u0cb3\u0cbf\u0c95\u0cc6 \u0c95\u0cc6\u0cc2\u0c9f\u0ccd\u0c9f\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0cb2\u0ccd\u0cb2. \"\u0cb8\u0ca3\u0ccd\u0ca3\u0ca6\u0cbe\u0c97\u0cbf\u00a0\u0ca8\u0c97\u0cc1\u0cb5 \u0caa\u0cc1\u0c9f\u0cbe\u0ca3\u0cbf \u0cae\u0c97\u0cc1 \u0ca5\u0cb0\u0cbe\u0ca8\u0cc7 \u0c87\u0cb0\u0ccb\u0c95\u0cc6 \u0ca8\u0c82\u0c97\u0cbf\u0cb7\u0ccd\u0c9f'\u00a0\u0c85\u0c82\u0ca4\u0cbf\u0cb0\u0ccb \u0c85\u0cae\u0cc2\u0cb2\u0ccd\u0caf \u0ca4\u0cae\u0ccd\u0cae \u0cae\u0ca8\u0cc6\u0caf \u0cb5\u0cbf\u0cb6\u0cbe\u0cb2\u0cb5\u0cbe\u0ca6\u00a0\u0cb9\u0cbe\u0cb2\u0ccd\u0ca8\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f \u0c97\u0cc1\u0cac\u0ccd\u0cac\u0c9a\u0ccd\u0c9a\u0cbf\u0caf\u0c82\u0ca4\u0cc6 \u0c95\u0cc2\u0ca4\u0cbf\u0ca6\u0ccd\u0ca6\u0cb0\u0cc1. \u0cac\u0cc6\u0ca6\u0cb0\u0cbf\u0ca6\u0c95\u0ca3\u0ccd\u0ca3\u0cc1, \u0cae\u0cc1\u0c97\u0c9f\u0c9b\u0cbf \u0cad\u0cbe\u0cb5, \u0cae\u0ccb\u0cb9\u0c95 \u0ca8\u0c97\u0cc1, \u0c95\u0cc8\u0caf\u0cb2\u0ccd\u0cb2\u0cbf\u00a0\u0cae\u0cca\u0cac\u0cc8\u0cb2\u0cc1, \u0cae\u0cbe\u0ca4\u0cb2\u0ccd\u0cb2\u0cbf \u0c89\u0ca4\u0ccd\u0cb8\u0cbe\u0cb9.", "\u0c86\u0c95\u0cbe\u0cb6 \u0ca4\u0ca3\u0ccd\u0ca3\u0c97\u0cbf\u0ca4\u0ccd\u0ca4\u0cc1, \u0c90\u0cb8\u0cc2 \u0cae\u0cbe\u0ca4\u0cbe\u0ca1\u0ccd\u0ca4\u0cbf\u0ca6\u0ccd\u0cb0\u0cc1!\u00a0\u0cb8\u0c82\u0c9c\u0cc6 \u0cac\u0cbe\u0ca8\u0cc1 \u0c95\u0cc6\u0c82\u0caa\u0cbe\u0c97\u0cbf\u0ca4\u0ccd\u0ca4\u0cc1. \u0c95\u0cbf\u0c9f\u0c95\u0cbf\u0caf\u0cb2\u0ccd\u0cb2\u0cbf \u0c85\u0cb0\u0cc6\u0cac\u0cb0\u0cc6\u0cac\u0cc6\u0cb3\u0c95\u0cc1 \u0c85\u0cb5\u0cb0 \u0cae\u0cc1\u0c96\u0ca6 \u0cae\u0cc7\u0cb2\u0cc6 \u0cac\u0cc0\u0cb3\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \"\u0cb6\u0ccd\u0cb0\u0cbe\u0cb5\u0ca3\u0cbf\u00a0\u0cb8\u0cc1\u0cac\u0ccd\u0cb0\u0cae\u0ca3\u0ccd\u0caf' \u0c97\u0cc6\u0ca6\u0ccd\u0ca6 \u0c96\u0cc1\u0cb7\u0cbf, \"\u0c97\u0c9c\u0c95\u0cc7\u0cb8\u0cb0\u0cbf'\u0caf \u0cac\u0c97\u0ccd\u0c97\u0cc6\u00a0\u0c95\u0cc1\u0ca4\u0cc2\u0cb9\u0cb2, \"\u0cae\u0cb3\u0cc6' \u0cb8\u0cbf\u0ca8\u0cbf\u0cae\u0cbe \u0cb6\u0cc2\u0c9f\u0cbf\u0c82\u0c97\u0cbf\u0ca8 \u0cb8\u0cc1\u0cb8\u0ccd\u0ca4\u0cc1,\u00a0\"\u0c96\u0cc1\u0cb7\u0cbf\u0c96\u0cc1\u0cb7\u0cbf\u0caf\u0cb2\u0cbf' \u0cb6\u0cc2\u0c9f\u0cbf\u0c82\u0c97\u0cbf\u0c97\u0cc6 \u0cb8\u0cbf\u0c82\u0c97\u0cbe\u0caa\u0cc1\u0cb0\u0c95\u0ccd\u0c95\u0cc6 \u0cb9\u0cca\u0cb0\u0c9f\u0cc1\u00a0\u0ca8\u0cbf\u0c82\u0ca4\u0cbe\u0c97\u0cbf\u0ca8 \u0cb8\u0c82\u0cad\u0ccd\u0cb0\u0cae \u0c8e\u0cb2\u0ccd\u0cb2\u0cb5\u0cc2 \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0cae\u0cc6\u0cb0\u0cb5\u0ca3\u0cbf\u0c97\u0cc6\u0cb9\u0cca\u0cb0\u0c9f\u0cbf\u0ca4\u0ccd\u0ca4\u0cc1. \u00a0\u0c8f\u0ca8\u0cbe\u0ca6\u0ccd\u0cb0\u0cc2 \u0cb9\u0cc7\u0cb3\u0cbf \u0c8e\u0c82\u0ca6\u0cc6.\u00a0\u0c8f\u0ca8\u0cbe\u0ca6\u0ccd\u0cb0\u0cc2 \u0c95\u0cc7\u0cb3\u0cbf \u0c8e\u0c82\u0ca6\u0cb0\u0cc1. \u0c85\u0cb0\u0ccd\u0ca7 \u0c95\u0cbe\u0cab\u0cbf \u0c95\u0cc6\u0cc2\u0c9f\u0ccd\u0c9f\u0cc1\"\u0c92\u0cb3\u0ccd\u0cb3\u0cc7 \u0cae\u0cbe\u0ca4\u0cbe\u0ca1\u0cbf' \u0c85\u0c82\u0ca6\u0cb0\u0cc1.", "\u0cab\u0cc1\u0cb2\u0ccd \u0c9f\u0cc8\u0cae\u0ccd \u0cb9\u0cc0\u0cb0\u0ccb\u0caf\u0cbf\u0ca8\u0ccd \u0c86\u0c97\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf?\u0c93\u0ca6\u0cc1 \u0cae\u0cc1\u0c97\u0cc0\u0ca4\u0cc1. \u0c87\u0cb7\u0ccd\u0c9f\u0cc1 \u0ca6\u0cbf\u0ca8 \u0c95\u0cbe\u0cb2\u0cc7\u0c9c\u0cbf\u0ca4\u0ccd\u0ca4\u0cc1.\u00a0\u0c87\u0ca8\u0ccd\u0ca8\u0cc1 \u0c93\u0ca6\u0ccb \u0cb0\u0c97\u0cb3\u0cc6 \u0c87\u0cb2\u0ccd\u0cb2. \u0c85\u0cae\u0ccd\u0cae \u0c8e\u0c82\u0cac\u0cbf\u0c8e \u0cae\u0cbe\u0ca1\u0cc1\u00a0\u0c85\u0c82\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0ca8\u0cbf\u0ca8\u0ccd\u0ca8\u0cc2 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0cb2\u0ccd\u0cb2. \u0c95\u0cbe\u0cb2\u0cc7\u0c9c\u0cbf\u0c97\u0cc6 \u0cb9\u0ccb\u0c97\u0ccd\u0ca4\u0cbe\u00a0\u0ca8\u0c9f\u0cbf\u0cb8\u0ccb\u0ca6\u0cc1 \u0c95\u0cb7\u0ccd\u0c9f\u0cb5\u0cc7. \u0c95\u0cb0\u0cc6\u0cb8\u0ccd\u0caa\u0cbe\u0c82\u0ca1\u0cc6\u0ca8\u0ccd\u0cb8\u0ccd\u0ca8\u0cb2\u0ccd\u0cb2\u0cbf \u0c8e\u0c82\u0cac\u0cbf\u0c8e\u00a0\u0cae\u0cbe\u0ca1\u0ccd\u0cac\u0cc7\u0c95\u0cc1 \u0c85\u0ca8\u0ccd\u0ca8\u0ccb \u0caf\u0ccb\u0c9a\u0ca8\u0cc6 \u0c87\u0ca6\u0cc6. \u0c87\u0ca4\u0ccd\u0ca4 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf\u0cac\u0cbf\u0c9d\u0cbf \u0c86\u0c97\u0cbf\u0ca6\u0ccd\u0ca6\u0cc0\u0ca8\u0cbf.", "\u0c87\u0cb7\u0ccd\u0c9f\u0cc1 \u0ca6\u0cbf\u0ca8 \u0c85\u0cae\u0cc2\u0cb2\u0ccd\u0caf \u0c92\u0c82\u0ca6\u0cc7 \u0ca5\u0cb0\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf\u00a0\u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0ca4\u0cbf\u0ca6\u0ccd\u0cb0\u0cc1?\u0cb9\u0ccc\u0ca6\u0cc1. \u0ca8\u0ca8\u0c97\u0cc6 \u0cb8\u0cbf\u0c95\u0ccd\u0c95\u0ccb \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c85\u0c82\u0ca5\u0cb5\u0cc7. \u0c85\u0ca6\u0ca8\u0ccd\u0ca8\u0cc1\u00a0\u0cae\u0cc0\u0cb0\u0cb2\u0cc1 \u0cad\u0caf\u0cb5\u0cbe\u0c97\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cb2\u0ccd\u0cb5\u0cc7\u0ca8\u0ccb\u00a0\u0c85\u0ca8\u0ccd\u0ca8\u0ccb \u0c85\u0ca8\u0cc1\u0cae\u0cbe\u0ca8. \u0c86\u0ca6\u0cb0\u0cc6, \u0c88\u0c97 \u0c86 \u0cad\u0cbe\u0cb5\u0ca8\u0cc6 \"\u0c97\u0c9c\u0c95\u0cc7\u0cb8\u0cb0\u0cbf'\u0caf\u0cb2\u0ccd\u0cb2\u0cbf \u0cac\u0ca6\u0cb2\u0cbe\u0c97\u0cbf\u0ca6\u0cc6. \u0c85\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0c85\u0cae\u0cc2\u0cb2\u0ccd\u0caf. \u0ca8\u0cbe\u0ca8\u0cc1 \u0c92\u0c82\u0ca6\u0cc1\u00a0\u0ca4\u0cc0\u0cb0\u0cb5\u0cbe\u0ca6\u0cb0\u0cc6, \u0c86 \u0caa\u0cbe\u0ca4\u0ccd\u0cb0 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0ca4\u0cc0\u0cb0.", "\u0cae\u0cc8\u0ca4\u0cc1\u0c82\u0cac\u0cbe \u0cac\u0c9f\u0ccd\u0c9f\u0cc6 \u0cb9\u0cbe\u0c95\u0ccd\u0c95\u0cca\u0c82\u0ca1\u0ccd \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u00a0\u0c90\u0cb8\u0cc2 \u0c87\u0ca6\u0ccd\u0ca6\u0c95\u0ccd\u0c95\u0cbf\u0ca6\u0ccd\u0ca6\u0c82\u0ca4\u0cc6 \u0cb6\u0cbe\u0cb0\u0ccd\u0c9f\u0ccd\u0cb8\u0ccd \u0cb9\u0cbe\u0c95\u0cbf \u0caa\u0ccb\u0cb8\u0ccd\u00a0\u0c95\u0cc6\u0cc2\u0c9f\u0ccd\u0c9f\u0cb0\u0cc1?\u0c86 \u0c95\u0cc1\u0cb0\u0cbf\u0ca4\u0cc1 \u0caf\u0ccb\u0c9a\u0cc6\u00b0 \u0cae\u0cbe\u0ca1\u0cbf\u0ca6\u0ccd\u0cb0\u0cc6 \u0ca8\u0c82\u0c97\u0cc7\u0ca8\u0cc7 \u0c86\u0cb6\u0ccd\u0c9a\u0cb0\u0ccd\u0caf\u00a0\u0c86\u0c97\u0ca4\u0ccd\u0ca4\u0cc6. \u0cb6\u0cbe\u0cb0\u0ccd\u0c9f\u0ccd\u0cb8\u0ccd \u0cb9\u0cbe\u0c95\u0ccd\u0c95\u0cca\u0c82\u0ca1\u0ccd \u0c95\u0cbe\u0ca3\u0cbf\u0cb8\u0cbf\u0ca6\u0ccd\u0cb0\u0cc6 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0ca8\u0ca8\u0ccd\u0ca8\u00a0\u0cb8\u0ccd\u0cb5\u0cc0\u0c95\u0cb0\u0cbf\u0cb8\u0ccd\u0ca4\u0cbe\u0cb0\u0cbe \u0c85\u0ca8\u0ccd\u0ca8\u0ccb \u0c86\u0ca4\u0c82\u0c95\u0cb5\u0cbf\u0ca4\u0ccd\u0ca4\u0cc1. \u0c86\u0ca4\u0c82\u0c95 \u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0ccd\u0cb0\u0cc6\u00a0\u0ca1\u0cc6\u0cb0\u0cc6\u0c95\u0ccd\u0c9f\u0cb0\u0ccd \u0c95\u0cc3\u0cb7\u0ccd\u0ca3 \u0cb8\u0cbe\u0cb0\u0ccd, \u0caf\u0cb6\u0ccd \u0cb8\u0cbe\u0cb0\u0ccd, \u0c85\u0cb8\u0cbf\u0cb8\u0ccd\u0c9f\u0cc6\u0c82\u0c9f\u0ccd \u0ca1\u0cc8\u0cb0\u0cc6\u0c95\u0ccd\u0c9f\u0cb0\u0ccd\u0ca4\u0cb0\u0cc1\u0ca3\u0ccd \u0cb8\u0cbe\u0cb0\u0ccd \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cbf\u0ca6\u0ccd\u0cb0\u0cc1. \u0ca7\u0cc8\u0cb0\u0ccd\u0caf \u0cae\u0cbe\u0ca1\u0cbf\u00a0\u0ca8\u0c9f\u0cbf\u0cb8\u0cbf\u0ca6\u0cc6. \u0c86\u0cae\u0cc7\u0cb2\u0cc6 \u0cb8\u0ccd\u0c95\u0ccd\u0cb0\u0cc0\u0ca8\u0ccd\u0ca8\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c96\u0cc1\u0cb7\u0cbf\u0caf\u0cbe\u0ca6\u0cc6.\u00a0\u0c9a\u0cc6\u0c82\u0ca6 \u0c95\u0cbe\u0ca3\u0cbf\u0cb8\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6... \u0ca1\u0cc0\u0cb8\u0cc6\u0c82\u0c9f\u0cbe\u0c97\u0cbf\u0ca6\u0cc6. \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c95\u0cc2\u0ca1\u00a0\u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc1 \u0ca8\u0c82\u0c97\u0cc6 \u0c9f\u0cb0\u0ccd\u0ca8\u0cbf\u0c82\u0c97\u0ccd \u0caa\u0cbe\u0caf\u0cbf\u0c82\u0c9f\u0ccd\u00a0\u0ca5\u0cb0 \u0c85\u0ca8\u0ccd\u0ca8\u0cbf\u0cb8\u0ccd\u0ca4\u0cbf\u0ca6\u0cc6. \u0c90\u0caf\u0cbe\u0cae\u0ccd \u0cb9\u0ccd\u0caf\u0cbe\u0caa\u0ccd\u0caa\u0cbf \u0ca8\u0ccc.", "\u0c85\u0c82\u0ca6\u0ccd\u0cb0\u0cc6, \u0ca8\u0cbf\u0cae\u0c97\u0cc6 \u0c86 \u0ca1\u0ccd\u0cb0\u0cc6\u0cb8\u0ccd \u0c87\u0cb7\u0ccd\u0c9f \u0c87\u0cb0\u0cb2\u0cbf\u0cb2\u0ccd\u0cb5\u0cbe?\u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb6\u0cbe\u0cb0\u0ccd\u0c9f\u0ccd\u0cb8\u0ccd \u0cb9\u0cbe\u0c95\u0cbf\u0ca6\u0cb5\u0cb3\u0cb2\u0ccd\u0cb2.\u00a0\u0cab\u0ccd\u0caf\u0cbe\u0cae\u0cbf\u0cb2\u0cbf \u0c97\u0cb0\u0ccd\u0cb2\u0ccd \u0ca8\u0cbe\u0ca8\u0cc1. \u0cac\u0ccb\u0cb2\u0ccd\u0ca1\u0ccd \u0cb9\u0cc1\u0ca1\u0ccd\u0c97\u0cbf \u0c85\u0cb2\u0ccd\u0cb2. \u0ca8\u0ca8\u0ccd\u0ca8\u00a0\u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0c82\u0ca4\u0cc6 \u0caa\u0c95\u0ccd\u0c95\u0ca6\u0ccd\u0cae\u0ca8\u0cc6 \u0cb9\u0cc1\u0ca1\u0ccd\u0c97\u0cbf \u0ca5\u0cb0\u00a0\u0ca8\u0cbe\u0ca8\u0cc1.", "\u0c87\u0ca8\u0ccd\u0ca8\u0cc1 \u0cac\u0ccb\u0cb2\u0ccd\u0ca1\u0ccd \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccd\u0ca4\u0cc0\u0cb0\u0cbe?\u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c9c\u0ca8 \"\u0c97\u0c9c\u0c95\u0cc7\u0cb8\u0cb0\u0cbf'\u0caf\u0ca8\u0ccd\u0ca8\u0cc1 \u0cb9\u0cc7\u0c97\u0cc6\u00a0\u0cb8\u0ccd\u0cb5\u0cc0\u0c95\u0cb0\u0cbf\u0cb8\u0ccd\u0ca4\u0cbe\u0cb0\u0cc6 \u0ca8\u0ccb\u0ca1\u0cac\u0cc7\u0c95\u0cc1. \u0c85\u0ca6\u0cb0\u0cb2\u0ccd\u0cb2\u0c82\u0ca4\u0cc2 \u0ca4\u0cc1\u0c82\u0cac\u0cbe \u0cac\u0ccb\u0cb2\u0ccd\u0ca1\u0cc1\u00a0\u0ca8\u0cbe\u0ca8\u0cc1. \u0caa\u0cbe\u0cb6\u0ccd \u0c86\u0c97\u0cbf\u0cb0\u0ccb \u0cb0\u0cbf\u0cb8\u0cb0\u0ccd\u0c9a\u0cb0\u0ccd. \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf\u00a0\u0cb8\u0cae\u0cc1\u0ca6\u0ccd\u0cb0\u0ca6\u0cc6\u0cc2\u0cb3\u0c97\u0cc6 \u0c86\u0ccd\u0caf\u0c95\u0ccd\u0c9f\u0ccd \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca4\u0cc1\u0c82\u0cac\u0cbe \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u00a0\u0c86\u0c97\u0cbf\u0ca4\u0ccd\u0ca4\u0cc1. \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0c95\u0ccd\u0cb7\u0ca3\u0cb5\u0cc2 \u0c85\u0c9a\u0ccd\u0c9a\u0cb0\u0cbf. \u0caa\u0ccd\u0cb0\u0ca4\u0cbf\u0ca6\u0cbf\u0ca8 \u0ca4\u0cc1\u0c82\u0cac\u0cbe\u00a0\u0ca8\u0ca1\u0cc0\u0cac\u0cc7\u0c95\u0cbf\u0ca4\u0ccd\u0ca4\u0cc1.", "\u0c86\u0cb0\u0c82\u0cad\u0ca6 \u0ca6\u0cbf\u0ca8\u0c97\u0cb3\u0cc1\u0cb8\u0c82\u0c9c\u0cc6 \u0c95\u0cb0\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c85\u0cae\u0cc2\u0cb2\u0ccd\u0caf \u0cae\u0cbe\u0ca4\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0ca6\u0cb0\u0cc1.\u00a0\u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cae\u0ccc\u0ca8. \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0ca7\u0cbe\u0cb0\u0cbe\u0c95\u0cbe\u0cb0 \u0cae\u0cb3\u0cc6\u0caf\u0c82\u0ca4\u0cc6\u00a0\u0cae\u0cbe\u0ca4\u0cc1. \u0c86\u0c97\u0cbe\u0c97 \u0cb8\u0ca3\u0ccd\u0ca3 \u0c95\u0cb3\u0cb5\u0cb3. \u0c89\u0cb3\u0cbf\u0ca6\u0c82\u0ca4\u0cc6 \u0ca7\u0ccd\u0cb5\u0ca8\u0cbf\u0caf\u0cb2\u0ccd\u0cb2\u0cbf\u00a0\u0c95\u0cbe\u0ca8\u0ccd\u0cab\u0cbf\u0ca1\u0cc6\u0ca8\u0ccd\u0cb8\u0cc1. \u0cac\u0caf\u0cbe\u0cb2\u0c9c\u0cbf \u0cb8\u0cac\u0ccd\u0c9c\u0cc6\u0c95\u0ccd\u0c9f\u0ccd \u0cac\u0c97\u0ccd\u0c97\u0cc6 \u0c86\u0cb8\u0c95\u0ccd\u0ca4\u0cbf \u0c87\u0ca4\u0ccd\u0ca4\u0cc1 \u0c85\u0ca8\u0ccd\u0ca8\u0ccb\u00a0\u0c85\u0cae\u0cc2\u0cb2\u0ccd\u0caf \u0ca6\u0cbe\u0cb0\u0cbf \u0ca4\u0caa\u0ccd\u0caa\u0cbf\u0ca6\u0ccd\u0ca6\u0cb0\u0cc6 \u0ca1\u0cbe\u0c95\u0ccd\u0c9f\u0cb0\u0ccd \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc7\u0ca8\u0ccb.\u00a0\u0cb9\u0cbe\u0c97\u0cbe\u0c97\u0cb2\u0cbf\u0cb2\u0ccd\u0cb2. \u0c90\u0cb8\u0cc2 \u0c86\u0ca6\u0cb0\u0cc1.", "\u0ca8\u0cc0\u0cb5\u0cc1 \u0caf\u0cbe\u0c95\u0cc6 \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1?\u0ca8\u0ca8\u0ccd\u0ca8\u0cae\u0ccd\u0cae \u0cae\u0ca4\u0ccd\u0ca4\u0cc1 \u0c86\u0ca8\u0c82\u0ca6\u0ccd \u0c85\u0c82\u0ca4 \u0ca8\u0ca8\u0ccd\u0ca8 \u0c95\u0cb8\u0cbf\u0ca8\u0ccd\u00a0\u0cac\u0ccd\u0cb0\u0ca6\u0cb0\u0ccd \u0c92\u0cac\u0ccd\u0cac\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cac\u0cc7\u0cac\u0cbf \u0cb6\u0ccd\u0caf\u0cbe\u0cae\u0cbf\u0cb2\u0cbf \u0ca5\u0cb0 \u0ca8\u0ccb\u0ca1\u0cac\u0cc7\u0c95\u0cc1\u00a0\u0c85\u0ca8\u0ccd\u0ca8\u0ccb \u0c86\u0cb8\u0cc6 \u0c87\u0ca4\u0ccd\u0ca4\u0cc1 \u0c85\u0cb5\u0cb0\u0cbf\u0c97\u0cc6. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 2001\u0cb0\u0cb2\u0ccd\u0cb2\u0cbf\"\u0caa\u0cb0\u0ccd\u0cb5' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cac\u0cbe\u0cb2\u0ca8\u0c9f\u0cbf\u0caf\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6.\u00a0\u0c85\u0cb5\u0ca4\u0ccd\u0ca4\u0cbf\u0c82\u0ca6 \u0c87\u0cb5\u0ca4\u0ccd\u0ca4\u0cbf\u0ca8\u0cb5\u0cb0\u0cc6\u0c97\u0cc2 \u0cb9\u0cbf\u0cb0\u0cbf\u0caf \u0c95\u0cb2\u0cbe\u0cb5\u0cbf\u0ca6\u0cb0\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8 \u0c95\u0cc8\u00a0\u0cb9\u0cbf\u0ca1\u0cbf\u0ca6\u0cc1 \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6, \u0cac\u0cc6\u0cb3\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88\u0c97\u0ccd\u0cb2\u0cc2 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0cb8\u0cc6\u0c9f\u0ccd\u0c9f\u0cb2\u0ccd\u0cb2\u0cbf \u0caa\u0cc1\u0c9f\u0ccd\u0c9f \u0cb9\u0cc1\u0ca1\u0ccd\u0c97\u0cbf \u0ca5\u0cb0\u0cbe\u0ca8\u0cc7\u00a0\u0ca8\u0ccb\u0ca1\u0ccd\u0ca4\u0cbe\u0cb0\u0cbe?\u0cb9\u0ccc\u0ca6\u0cc1. \u0c8e\u0cb2\u0ccd\u0cb0\u0cc2 \u0ca8\u0ca8\u0ccd\u0ca8 \u0caa\u0cc1\u0c9f\u0ccd \u0cb9\u0cc1\u0ca1\u0ccd\u0c97\u0cbf \u0ca5\u0cb0\u0cbe\u0ca8\u0cc7 \u0c95\u0cbe\u0ca3\u0ccd\u0ca4\u0cbe\u0cb0\u0cc6.", "\u0ca1\u0cbf\u0c97\u0ccd\u0cb0\u0cbf \u0cb9\u0ccb\u0cb2\u0ccd\u0ca1\u0cb0\u0ccd \u0ca8\u0cc0\u0cb5\u0cc1. \u0c87\u0cb0\u0cbf\u0c9f\u0cc7\u0c9f\u0ccd \u0c86\u0c97\u0cb2\u0ccd\u0cb5\u0cbe?\u0c8a\u0cb9\u0cc2\u0c82. \u0ca8\u0c82\u0c97\u0cc6 \u0cb9\u0cbe\u0c97\u0cbf\u0cb0\u0ccb\u0ca6\u0cc7 \u0c87\u0cb7\u0ccd\u0c9f. \u0c8e\u0cb2\u0ccd\u0cb2\u0cb0\u0cc2 \u0c87\u0cb7\u0ccd\u0c9f \u0caa\u0ca1\u0cac\u0cc7\u0c95\u0cc1.\u00a0\u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0ca8\u0cbe\u0ca8\u0cc1 \u0c97\u0ccc\u0cb0\u0cb5\u0cbf\u0cb8\u0ccd\u0ca4\u0cc0\u0ca8\u0cbf. \u0cb9\u0cc0\u0cb0\u0ccb\u0caf\u0cbf\u0ca8\u0ccd \u0c85\u0ca8\u0ccd\u0ca8\u0ccb \u0c85\u0cb9\u0c82 \u0ca4\u0ccb\u0cb0\u0cbf\u0cb8\u0ccd\u0cb2\u0cbf\u0c95\u0ccd\u0c95\u0cc6\u00a0\u0ca8\u0c82\u0c97\u0cbf\u0cb7\u0ccd\u0c9f \u0c87\u0cb2\u0ccd\u0cb2.", "\u0ca4\u0cc1\u0c82\u0cac\u0cbe \u0caa\u0cbe\u0caa\u0ca6 \u0cb9\u0cc1\u0ca1\u0ccd\u0c97\u0cbf \u0ca8\u0cc0\u0cb5\u0cc1 \u0cb9\u0cbe\u0c97\u0cbe\u0ca6\u0ccd\u0cb0\u0cc6?\u0cb9\u0cbe\u0c97\u0cc7\u0ca8\u0cbf\u0cb2\u0ccd\u0cb2... \u0cae\u0cc2\u0cb2\u0ca4\u0c83 \u0ca4\u0cb0\u0ccd\u0cb2\u0cc6 \u0ca8\u0cbe\u0ca8\u0cc1. \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cb2\u0ccd\u0cb2\u0c82\u0ca4\u0cc2\u00a0\u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0c95\u0cc0\u0c9f\u0cb2\u0cc6 \u0cae\u0cbe\u0ca1\u0ccd\u0ca4\u0cbf\u0ca6\u0ccd\u0ca8\u0c82\u0ca4\u0cc6.", "\u0cb9\u0cbe\u0c97\u0cc7 \u0c95\u0cbe\u0ca3\u0cbf\u0cb8\u0cb2\u0ccd\u0cb5\u0cb2\u0ccd\u0cb2\u0cbe..\u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cae\u0cbe\u0ca4\u0cbe\u0ca1\u0cb2\u0ccd\u0cb2. \u0c86\u0cb0\u0cbe\u0cae\u0cbe\u0c97\u0cbf \u0cae\u0cbe\u0ca4\u0cbe\u0ca1\u0cac\u0cc7\u0c95\u0cbe\u0ca6\u0ccd\u0cb0\u0cc6\u00a0\u0ca4\u0cc1\u0c82\u0cac\u0cbe \u0c9f\u0cc8\u0cae\u0ccd \u0ca4\u0c97\u0ccb\u0ca4\u0cc7\u0ca8\u0cc6. \u0c95\u0ccd\u0cb2\u0ccb\u0cb8\u0ccd \u0c86\u0ca6 \u0ca8\u0c82\u0ca4\u0cb0\u0cb5\u0cc7 \u0ca8\u0cbe\u0ca8\u0cc1 \u0cab\u0ccd\u0cb0\u0cc0\u0caf\u0cbe\u0c97\u0cbf\u00a0\u0cae\u0cbe\u0ca4\u0cbe\u0ca1\u0ccb\u0ca6\u0cc1. \u0ca8\u0c82\u0c97\u0cc6 \u0cb8\u0cc1\u0cae\u0cbe\u0cb0\u0cc1 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0caa\u0cb0\u0cbf\u0c9a\u0caf \u0c87\u0ca6\u0ccd\u0ca6\u0cb5\u0cb0\u0ca8\u0ccd\u0ca8\u0cc1 \u0cb8\u0cc6\u0c9f\u0ccd\u0c9f\u0cb2\u0ccd\u0cb2\u0cbf\u00a0\u0cb0\u0cc7\u0c97\u0cbf\u0cb8\u0ccd\u0ca4\u0cbe \u0c87\u0cb0\u0ccd\u0ca4\u0cc7\u0ca8\u0cc6.", "\"\u0c9a\u0cc6\u0cb2\u0cc1\u0cb5\u0cbf\u0ca8 \u0c9a\u0cbf\u0ca4\u0ccd\u0ca4\u0cbe\u0cb0'\u0ca6\u0cb2\u0ccd\u0cb2\u0cbf \u0c92\u0cae\u0ccd\u0cae\u0cbf\u0c82\u0ca6\u0cc6\u0cc2\u0cae\u0ccd\u0cae\u0cc6\u0cb2\u0cc6 \u0cb8\u0cc2\u0caa\u0cb0\u0ccd\u0cb8\u0ccd\u0c9f\u0cbe\u0cb0\u0ccd\u00a0\u0c86\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cbf\u0ca4\u0ccd\u0ca4\u0cc1?\u0c9c\u0cc0\u0cb5\u0ca8\u0cbe\u0ca8\u0cc7 \u0cac\u0ca6\u0cb2\u0cbe\u0c97\u0cbf\u0cb9\u0ccb\u0caf\u0ccd\u0ca4\u0cc1. \u0c85\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0c8e\u0cb2\u0ccd\u0cb2\u0cb0\u0c82\u0ca4\u0cc6 \u0c86\u0cb0\u0cbe\u0cae\u0cbe\u0c97\u0cbf\u0ca6\u0ccd\u0ca6\u0cc6.\u00a0\u0cad\u0cb0\u0ca4\u0ca8\u0cbe\u0c9f\u0ccd\u0caf \u0c95\u0ccd\u0cb2\u0cbe\u0cb8\u0ccd\u0c97\u0cc6 \u0cb9\u0ccb\u0c97\u0ccd\u0ca4\u0cbe, \u0c95\u0cb0\u0cbe\u0c9f\u0cc6 \u0c95\u0cb2\u0cbf\u0caf\u0cc1\u0ca4\u0ccd\u0ca4\u0cbe \u0c8e\u0cb2\u0ccd\u0cb2\u0cb0\u0c82\u0ca4\u0cc6 \u0c87\u0ca6\u0ccd\u0ca6\u0cc6. \u0c8e\u0cb2\u0ccd\u0cb2\u0cb5\u0cc2\u00a0\u0cac\u0ca6\u0cb2\u0cbe\u0caf\u0ccd\u0ca4\u0cc1. \u0ca6\u0cbe\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0c92\u0cac\u0ccd\u0cac\u0cb3\u0cc7 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0cb5 \u0cb9\u0cbe\u0c97\u0cc2\u00a0\u0c87\u0cb0\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0cb2\u0ccd\u0cb2\u0cbf \u0cb9\u0ccb\u0c97\u0ccd\u0ca4\u0cbe \u0c87\u0ca6\u0ccd\u0cb0\u0cc6 \u0cb9\u0cc1\u0ca1\u0cc1\u0c97\u0ccd\u0cb0\u0cc1 \u0cac\u0cc8\u0c95\u0cb2\u0ccd\u0cb2\u0cbf \u0cab\u0cbe\u0cb2\u0ccb \u0cae\u0cbe\u0ca1\u0ccd\u0ca4\u0cbe \u0c87\u0ca6\u0ccd\u0cb0\u0cc1.\u00a0\u0c92\u0cac\u0ccd\u0cac\u0ca8\u0c82\u0ca4\u0cc2 \u0c95\u0cc8 \u0cae\u0cc7\u0cb2\u0cc6 \u0ca8\u0ca8\u0ccd\u0ca8 \u0cb9\u0cc6\u0cb8\u0ccd\u0cb0\u0cc1 \u0cac\u0cb0\u0cc6\u0cb8\u0ccd\u0c95\u0cca\u0c82\u0ca1\u0cc1 \u0cb8\u0ccd\u0c95\u0cc2\u0cb2\u0cbf\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6. \u0ca4\u0cc1\u0c82\u0cac\u0cbe\u00a0\u0cb9\u0cc6\u0ca6\u0cb0\u0cbf\u0ca6\u0ccd\u0cb5\u0cbf. \u0c95\u0cbe\u0cb0\u0ca8\u0ccd\u0ca8\u0cc1 \u0c8e\u0cb2\u0ccd\u0cb2\u0cc6\u0cb2\u0ccd\u0cb2\u0ccb \u0ca4\u0cbf\u0cb0\u0cc1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c85\u0cb5\u0cb0 \u0ca6\u0cbe\u0cb0\u0cbf \u0ca4\u0caa\u0ccd\u0caa\u0cbf\u0cb8\u0cbf \u0cae\u0ca8\u0cc6\u0c97\u0cc6\u00a0\u0cac\u0cb0\u0ccd\u0ca4\u0cbf\u0ca6\u0ccd\u0cb5\u0cbf. \u0ca1\u0ccd\u0caf\u0cbe\u0ca8\u0ccd\u0cb8\u0ccd \u0c95\u0ccd\u0cb2\u0cbe\u0cb8\u0ccd, \u0c95\u0cb0\u0cbe\u0c9f\u0cc6 \u0c8e\u0cb2\u0ccd\u0cb2\u0cb5\u0cc2\u00a0\u0ca8\u0cbf\u0c82\u0ca4\u0cc1\u0cb9\u0ccb\u0caf\u0ccd\u0ca4\u0cc1. \u0ca8\u0cbe\u0ca8\u0cc1 \u0cae\u0ca8\u0cc6\u0caf\u0cca\u0cb3\u0c97\u0cc6\u00a0\u0c89\u0cb3\u0cbf\u0ca6\u0cc6.", "\u0ca8\u0ccb \u0cb0\u0cbf\u0c97\u0ccd\u0cb0\u0cc6\u0c9f\u0ccd\u0cb8\u0ccd, \u0c90\u0caf\u0cbe\u0cae\u0ccd \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd \u0c97\u0cb0\u0ccd\u0cb2\u0ccd\u0ca7\u0cbf\u0c95\u0cb0\u0cbe\u0c9f\u0cc6\u0caf\u0cb2\u0ccd\u0cb2\u0cbf \u0c97\u0ccd\u0cb0\u0cc0\u0ca8\u0ccd \u0cac\u0cc6\u0cb2\u0ccd\u0c9f\u0ccd. \u0cad\u0cb0\u0ca4 \u0ca8\u0cbe\u0c9f\u0ccd\u0caf\u0ca6\u0cb2\u0ccd\u0cb2\u0cbf \u0c9c\u0cc2\u0ca8\u0cbf\u0caf\u0cb0\u0ccd\u00a0\u0caa\u0ca6\u0cb5\u0cbf. \u0cb9\u0cc0\u0cb0\u0ccb\u0caf\u0cbf\u0ca8\u0ccd \u0c86\u0ca6\u0ccd\u0cae\u0cc7\u0cb2\u0cc6 \u0c8e\u0cb2\u0ccd\u0cb2\u0cb5\u0cc2 \u0c85\u0cb2\u0ccd\u0cb2\u0cb2\u0ccd\u0cb2\u0cc7 \u0ca8\u0cbf\u0c82\u0ca4\u0cc1 \u0cb9\u0ccb\u0caf\u0ccd\u0ca4\u0cc1. \u0c85\u0cae\u0cc2\u0cb2\u0ccd\u0caf\u00a0\u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c89\u0cb3\u0cbf\u0ca6\u0cb0\u0cc1. \u0c88\u0c97\u0cb2\u0cc2 \u0c85\u0cb7\u0ccd\u0c9f\u0cc7. \u0c9c\u0cbe\u0cb8\u0ccd\u0ca4\u0cbf \u0cb9\u0cca\u0cb0\u0c97\u0cc6 \u0cb9\u0ccb\u0c97\u0cb2\u0ccd\u0cb2.\u00a0\u0cb6\u0cbe\u0caa\u0cbf\u0c82\u0c97\u0cb2\u0ccd\u0cb2\u0cc2 \u0c85\u0cb7\u0ccd\u0c9f\u0cc7\u0ca8\u0cc2 \u0c87\u0c82\u0c9f\u0cb0\u0cc6\u0cb8\u0ccd\u0c9f\u0ccd \u0ca4\u0ccb\u0cb0\u0cbf\u0cb8\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0cac\u0cc7\u0c9c\u0cbe\u0cb0\u0cbf\u0ca6\u0ccd\u0caf\u0cbe\u00a0\u0c85\u0c82\u0ca4\u0c82\u0ca6\u0ccd\u0cb0\u0cc6 \u0cb9\u0cbe\u0c97\u0cc7\u0ca8\u0cbf\u0cb2\u0ccd\u0cb2 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe \u0ca6\u0cc7\u0cb5\u0cb0\u0c82\u0ca4\u0cc6 \u0ca8\u0c97\u0cc1\u0ca4\u0ccd\u0ca4\u0cbe\u0cb0\u0cc6.", "\u0c92\u0c82\u0ca6\u0cb7\u0ccd\u0c9f\u0cc1 \u0c95\u0cbe\u0c82\u0c9f\u0ccd\u0cb0\u0cbe\u0cb5\u0cb0\u0ccd\u0cb8\u0cbf\u0c97\u0cb3\u0cc1 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cbe\u0ca1\u0cbf\u0ca6\u0cb5\u0cc1?2009\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc6 \u0ca8\u0cc6\u0ca8\u0cc6\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c87\u0cb7\u0ccd\u0c9f\u00a0\u0caa\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca4\u0cc1\u0c82\u0cac\u0cbe \u0ca8\u0ccb\u0cb5\u0cc1 \u0c95\u0cc6\u0cc2\u0c9f\u0ccd\u0c9f \u0cb5\u0cb0\u0ccd\u0cb7 \u0c85\u0ca6\u0cc1. \u0c85\u0caa\u0ccd\u0caa\u00a0\u0ca4\u0cc0\u0cb0\u0ccd\u0c95\u0cca\u0c82\u0ca1\u0ccd\u0cb0\u0cc1. \u0c85\u0c9c\u0ccd\u0c9c\u0ca8\u0cc2 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0ca6\u0ccd\u0cb0\u0cc1. \u0cae\u0ca4\u0ccd\u0ca4\u0cc2\u0c82\u0ca6\u0cb7\u0ccd\u0c9f\u0cc1\u0cb5\u0cbf\u0cb5\u0cbe\u0ca6\u0c97\u0cb3\u0cc1 \u0c95\u0cbe\u0ca1\u0cbf\u0ca6\u0cb5\u0cc1. \u0c85\u0cae\u0cc2\u0cb2\u0ccd\u0caf \u0cae\u0ca6\u0ccd\u0cb5\u0cc6 \u0c86\u0ca6\u0ccd\u0cb2\u0c82\u0ca4\u0cc6 \u0c85\u0ca8\u0ccd\u0ca8\u0ccb \u0cb8\u0cc1\u0cb3\u0ccd\u0cb3\u0cc1\u00a0\u0cb8\u0cc1\u0ca6\u0ccd\u0ca6\u0cbf \u0cb9\u0cb0\u0ca1\u0cbf\u0ca4\u0cc1. \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0ca7\u0cc0\u0cb0\u0cb3\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cbf\u0ca6\u0cb5\u0cc1.\u00a0\u0c85\u0ca6\u0cc2 \u0c85\u0cb2\u0ccd\u0cb2\u0ca6\u0cc6, \u0c92\u0c82\u0ca6\u0cc1 \u0cb8\u0cb2 \u0caf\u0cbe\u0cb0\u0ccb \u0c92\u0cac\u0ccd\u0cac \u0ca8\u0cae\u0ccd\u0cae \u0cae\u0ca8\u0cc6 \u0cae\u0cc7\u0cb2\u0cc6\u00a0\u0cac\u0c82\u0ca6\u0cc1 \u0c9f\u0cc6\u0cb0\u0cc7\u0cb8\u0ccd\u0ca8\u0cb2\u0ccd\u0cb2\u0cbf \u0c90 \u0cb2\u0cb5\u0ccd \u0caf\u0cc2 \u0c85\u0c82\u0ca4 \u0cac\u0cb0\u0cc6\u0ca6\u0cc1 \u0cb9\u0ccb\u0c97\u0cbf\u0ca6\u0ccd\u0ca6. \u0c86\u0c98\u0c9f\u0ca8\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb9\u0cc6\u0ca6\u0cb0\u0cbf\u0cb8\u0cbf\u0ca4\u0cc1.", "\u0cb9\u0cc6\u0ca6\u0cb0\u0ccd\u0ca4\u0cc0\u0cb0\u0cbe, \u0c85\u0cb3\u0ccd\u0ca4\u0cc0\u0cb0\u0cbe \u0ca8\u0cc0\u0cb5\u0cc1?\u0ca8\u0cbe\u0ca8\u0cc1 \u0cb8\u0cc8\u0cb2\u0cc6\u0c82\u0c9f\u0cbe\u0c97\u0cbf, \u0caa\u0cbe\u0caa\u0ca6 \u0cb9\u0cc1\u0ca1\u0ccd\u0c97\u0cbf \u0ca5\u0cb0 \u0c95\u0cbe\u0ca3\u0cbf\u0cb8\u0ccd\u0ca4\u0cc7\u0ca8\u0cc6.\u00a0\u0c86\u0ca6\u0ccd\u0cb0\u0cc6 \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd \u0cb9\u0cc1\u0ca1\u0ccd\u0c97\u0cbf. \u0ca4\u0cc1\u0c82\u0cac\u0cbe \u0cb8\u0ca3\u0ccd\u0ca3 \u0cb5\u0caf\u0cb8\u0ccd\u0cb8\u0cb2\u0ccd\u0cb2\u0cc7 \u0cb8\u0cbe\u0c95\u0cb7\u0ccd\u0c9f\u0cc1\u00a0\u0ca8\u0ccb\u0cb5\u0cc1 \u0ca4\u0cbf\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ccb\u0cb5\u0cbe\u0ca6\u0cbe\u0c97 \u0cac\u0cc7\u0c97 \u0c85\u0cb3\u0cc1\u00a0\u0cac\u0cb0\u0ca4\u0ccd\u0ca4\u0cc6. \u0c86\u0ca6\u0ccd\u0cb0\u0cc6 \u0ca8\u0cbe\u0ca8\u0cc1 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0ccb \u0ca8\u0cbf\u0cb0\u0ccd\u0ca7\u0cbe\u0cb0 \u0cb8\u0cb0\u0cbf\u0caf\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6.\u00a0\u0cae\u0cc6\u0c9a\u0ccd\u0caf\u0cc1\u0cb0\u0cbf\u0c9f\u0cbf \u0cac\u0c82\u0ca6\u0cbf\u0ca6\u0cc6. \u0c85\u0ca6\u0cb0\u0cbf\u0c82\u0ca6\u0cbe\u0ca8\u0cc7 \u0ca8\u0cbe\u0ca8\u0cc1 \u0caf\u0ccb\u0c9a\u0cbf\u0cb8\u0cbf \u0cb8\u0cbf\u0ca8\u0cbf\u0cae\u0cbe\u0c86\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0cc2 \u0ca8\u0ccb \u0c90\u0caf\u0cbe\u0cae\u0ccd \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd \u0c97\u0cb0\u0ccd\u0cb2\u0ccd.", "\u0cab\u0ccd\u0cb0\u0cc0 \u0c9f\u0cc8\u0cae\u0cb2\u0ccd\u0cb2\u0cbf \u0c8f\u0ca8\u0ccd \u0cae\u0cbe\u0ca1\u0ccd\u0ca4\u0cc0\u0cb0\u0cbf?\u0cb9\u0cbe\u0cb2\u0cb2\u0ccd\u0cb2\u0cbf \u0ca6\u0cbf\u0cb5\u0cbe\u0ca8\u0ccd \u0c87\u0ca6\u0cc6. \u0ca6\u0cc7\u0cb5\u0cb0\u0c82\u0ca4\u0cc6 \u0c9f\u0cbf\u0cb5\u0cbf \u0ca8\u0ccb\u0ca1\u0ccd\u0ca4\u0cbe\u00a0\u0cae\u0cb2\u0c97\u0cbf\u0cb0\u0ccd\u0ca4\u0cc0\u0ca8\u0cbf, \u0cb8\u0cc1\u0cae\u0ccd\u0cae\u0ca8\u0cc6.", "\u0c95\u0cbe\u0cb2\u0cc7\u0c9c\u0ccd, \u0c95\u0ccd\u0caf\u0cbe\u0c82\u0caa\u0cb8\u0ccd, \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd\u0c95\u0cbe\u0cb2\u0cc7\u0c9c\u0ccd \u0c85\u0c82\u0ca6 \u0ca4\u0c95\u0ccd\u0cb7\u0ca3 \u0cae\u0cc1\u0c96 \u0c85\u0cb7\u0ccd\u0c9f\u0c97\u0cb2. \u0caa\u0ca6\u0cb5\u0cbf\u00a0\u0cae\u0cc1\u0c97\u0cc0\u0ca4\u0cb2\u0ccd\u0cb2 \u0c85\u0ca8\u0ccd\u0ca8\u0ccb \u0c96\u0cc1\u0cb7\u0cbf. \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ca8\u0ccd\u0ca8\u0cc1 \u0cae\u0cbf\u0cb8\u0ccd \u0cae\u0cbe\u0ca1\u0ccd\u0c95\u0cca\u0ca4\u0cc7\u0ca8\u0cc6\u00a0\u0c8e\u0c82\u0cac \u0ca8\u0ccb\u0cb5\u0cc1. \u0c93\u0ca6\u0ccb\u0ca6\u0cc6\u0cb2\u0ccd\u0cb2\u0cbe \u0c86\u0caf\u0cbf\u0ca4\u0cb2\u0ccd\u0cb2 \u0c85\u0ca8\u0ccd\u0ca8\u0ccb \u0ca6\u0cc6\u0cc2\u0ca1\u0ccd\u0ca1\u00a0\u0cb8\u0cae\u0cbe\u0ca7\u0cbe\u0ca8. \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd \u0c85\u0c82\u0ca6\u0ccd\u0cb0\u0cc6 \u0cb8\u0cbe\u0c95\u0cc1 \u0c89\u0ca4\u0ccd\u0cb8\u0cbe\u0cb9 \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0ca4\u0ccd\u0ca4\u0cc6.\u00a0\u0ca4\u0cc1\u0c9f\u0cbf\u0caf\u0cb2\u0ccd\u0cb2\u0cbf \u0ca8\u0c97\u0cc1 \u0c85\u0cb0\u0cb3\u0cc1\u0ca4\u0ccd\u0ca4\u0cc6...", "\u0c95\u0cbe\u0cb2\u0cc7\u0c9c\u0cb2\u0ccd\u0cb2\u0cbf \u0cb9\u0cc7\u0c97\u0cbf\u0ca6\u0ccd\u0cb0\u0cbf?\u0ca8\u0cbe\u0cb2\u0ccd\u0c95\u0cc1 \u0c9c\u0ca8\u0cb0 \u0c97\u0cc1\u0c82\u0caa\u0cc1 \u0ca8\u0cae\u0ccd\u0cae\u0ca6\u0cc1. \u0c86\u0cb0\u0cbe\u0cae\u0cbe\u0c97\u0cbf\u0ca6\u0ccd\u0cb5\u0cbf.\u00a0\u0c9c\u0cbe\u0cb8\u0ccd\u0ca4\u0cbf\u0caf\u0cc7\u0ca8\u0cc2 \u0ca4\u0cbf\u0cb0\u0cc1\u0c97\u0cbe\u0ca1\u0ccd\u0cb2\u0cbf\u0c95\u0ccd\u0c95\u0cc6 \u0cb9\u0ccb\u0c97\u0ccd\u0ca4\u0cbe \u0c87\u0cb0\u0ccd\u0cb2\u0cbf\u0cb2\u0ccd\u0cb2. \u0cac\u0cb0\u0ccd\u0ca5\u0ccd\u0ca1\u0cc7\u00a0\u0c87\u0ca6\u0ccd\u0cb0\u0cc6 \u0cb9\u0cca\u0cb0\u0c97\u0cc6 \u0cb9\u0ccb\u0c97\u0cbf \u0cb8\u0cc6\u0cb2\u0cac\u0ccd\u0cb0\u0cc7\u0c9f\u0ccd \u0cae\u0cbe\u0ca1\u0ccd\u0c95\u0cca\u0c82\u0ca1\u0ccd \u0cac\u0cb0\u0ccd\u0ca4\u0cbf\u0ca6\u0ccd\u0cb5\u0cbf\u0c85\u0cb7\u0ccd\u0c9f\u0cc7.", "\u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd \u0cb9\u0cc7\u0c97\u0cc6 \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cc6 \u0ca8\u0cbf\u0cae\u0ccd \u0c9c\u0cc6\u0cc2\u0ca4\u0cc6?\u0c85\u0cb5\u0ccd\u0cb0\u0cc1 \u0caf\u0cbe\u0cb5\u0cbe\u0c97\u0ccd\u0cb2\u0cc2 \u0cac\u0cc8\u0ca4\u0cbe \u0c87\u0cb0\u0ccb\u0ca6\u0cc6.\u00a0\u0caf\u0cbe\u0c95\u0c82\u0ca6\u0ccd\u0cb0\u0cc6, \u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cc2 \u0cb9\u0cca\u0cb0\u0c97\u0cc6 \u0cb9\u0ccb\u0c97\u0cb2\u0ccd\u0cb2. \u0c85\u0cb5\u0cb0\u0cc1 \u0cb9\u0cca\u0cb0\u0c97\u0cc6\u00a0\u0cb9\u0ccb\u0c97\u0ccb\u0ca3 \u0c85\u0c82\u0ca6\u0ccd\u0cb0\u0cc6 \u0c85\u0cae\u0ccd\u0cae\u0ca8\u0ccd\u0ca8 \u0c95\u0cc7\u0cb3\u0ccd\u0ca4\u0cc0\u0ca8\u0cbf \u0c85\u0c82\u0ca4\u0cc0\u0ca8\u0cbf. \u0c85\u0ca6\u0c95\u0ccd\u0c95\u0cb5\u0cb0\u0cc1\u0cb8\u0cb0\u0cbf\u0caf\u0cbe\u0c97\u0cbf \u0cac\u0cc8\u0ca4\u0cbe\u0cb0\u0cc6. \"\u0ca8\u0cc0\u0ca8\u0cc1 \u0c85\u0cae\u0ccd\u0cae\u0ca8\u0ccd\u0ca8 \u0c95\u0cc7\u0cb3\u0ccd\u0cb3\u0ccb\u0ca6\u0cc7 \u0c86\u0ca6\u0ccd\u0cb0\u0cc6 \u0ca8\u0cae\u0ca4\u0ccd\u0cb0\u00a0\u0cae\u0cbe\u0ca4\u0cbe\u0ca1\u0ccb\u0ca6\u0cc7 \u0cac\u0cc7\u0ca1' \u0c85\u0c82\u0ca4 \u0cab\u0cc1\u0cb2\u0ccd\u0cb2\u0cc1 \u0cb8\u0cbf\u0c9f\u0ccd\u0c9f\u0cc1.", "\u0c85\u0cae\u0ccd\u0cae\u0ca8 \u0cae\u0c97\u0cb3\u0cc1 \u0ca8\u0cc0\u0cb5\u0cc1?\u0c85\u0cae\u0ccd\u0cae \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0c95\u0cc7\u0cb3\u0ccd\u0ca4\u0cc0\u0ca8\u0cbf \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0cbf.", "\u0c9b\u0cc7 \u0c9b\u0cc7 \u0cad\u0caf\u0c82\u0c95\u0cb0 \u0c92\u0cb3\u0ccd\u0cb3\u0cc6 \u0cb9\u0cc1\u0ca1\u0ccd\u0c97\u0cbf \u0ca8\u0cc0\u0cb5\u0cc1?\u0c85\u0ca6\u0c95\u0ccd\u0c95\u0cc6 \u0cab\u0ccd\u0cb0\u0cc6\u0c82\u0ca1\u0ccd\u0cb8\u0ccd \u0ca8\u0c82\u0c97\u0cc6 \u0c95\u0cc6\u0cc2\u0c9f\u0ccd\u0c9f \u0cac\u0cbf\u0cb0\u0cc1\u0ca6\u0cc1 \u0cb8\u0ca4\u0cbf\u00a0\u0cb6\u0cbf\u0cb0\u0ccb\u0cae\u0ca3\u0cbf \u0c85\u0c82\u0ca4.", "\u0cb0\u0cbe\u0c9c\u0cc7\u0cb6\u0ccd \u0cb6\u0cc6\u0c9f\u0ccd\u0c9f\u0cbf"], "title": "\u0caa\u0cc1\u0c9f\u0ccd\u0cae\u0cb2\u0ccd\u0cb2\u0cbf \u0caa\u0cb0\u0caa\u0c82\u0c9a "},
{"url": "https://www.udayavani.com/kannada/news/%E0%B2%AC%E0%B2%BE%E0%B2%B2%E0%B3%8D%E0%B2%95%E0%B2%A8%E0%B2%BF-%E0%B2%B8%E0%B3%8D%E0%B2%AF%E0%B2%BE%E0%B2%82%E0%B2%A1%E0%B2%B2%E0%B3%8D%E2%80%8C%E0%B2%B5%E0%B3%81%E0%B2%A1%E0%B3%8D%E2%80%8C-%E0%B2%B8%E0%B3%81%E0%B2%A6%E0%B3%8D%E0%B2%A6%E0%B2%BF/57886/%E2%80%8B%E0%B2%87%E0%B2%B2%E0%B3%8D%E0%B2%B2%E0%B2%BF%E0%B2%A8%E0%B2%B5%E0%B2%B0-%E0%B2%B6%E0%B2%BF%E0%B2%B8%E0%B3%8D%E0%B2%A4%E0%B3%81-%E0%B2%A8%E0%B2%A8%E0%B2%97%E0%B3%86-%E0%B2%87%E0%B2%B7%E0%B3%8D%E0%B2%9F%E0%B2%B5%E0%B2%BE%E0%B2%AF%E0%B2%BF%E0%B2%A4%E0%B3%81", "content": ["\"\u0c97\u0cc7\u0cae\u0ccd\u200c' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0cac\u0c82\u0ca6 \u0cae\u0ca8\u0cbf\u0cb7\u0cbe \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0c85\u0cad\u0cbf\u0caa\u0ccd\u0cb0\u0cbe\u0caf \"\u0cac\u0cbe\u0c82\u0cac\u0cc6' \u0cae\u0ca4\u0ccd\u0ca4\u0cc1 \"\u0ca6\u0cbf\u0cb2\u0ccd\u200c\u0cb8\u0cc7' \u0c87\u0cb5\u0cc6\u0cb0\u0cc6\u0ca1\u0cc2 \u0c96\u0ccd\u0caf\u0cbe\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c85\u0cb5\u0cb0 \u0c8e\u0cb5\u0cb0\u0ccd\u200c\u0c97\u0ccd\u0cb0\u0cc0\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1. \u0c88 \u0cb8\u0cbf\u0ca8\u0cbf\u0cae\u0cbe\u0ca6 \u0cb9\u0cc6\u0cb8\u0cb0\u0cc1 \u0c95\u0cc7\u0cb3\u0cbf\u0ca6\u0cc6\u0cc2\u0ca1\u0ca8\u0cc6 \u0cb9\u0cbe\u0c97\u0cc6\u0cc2\u0cae\u0ccd\u0cae\u0cc6 \u0c85\u0c82\u0ca6\u0ca6\u0cc6\u0cc2\u0ca1\u0ca4\u0cbf \u0cae\u0ca8\u0cc0\u0cb7\u0cbe \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0c85\u0cb5\u0cb0 \u0ca8\u0cc6\u0ca8\u0caa\u0cbe\u0c97\u0ca6\u0cc7 \u0c87\u0cb0\u0ca6\u0cc1. \u0c88\u0c97\u0cb2\u0cc2 \u0caa\u0ca1\u0ccd\u0ca1\u0cc6\u0c97\u0cb3 \u0caa\u0cbe\u0cb2\u0cbf\u0c97\u0cc6 \u0cab\u0cc7\u0cb5\u0cb0\u0cc7\u0c9f\u0ccd\u200c \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c95\u0cc6\u0cc2\u0caf\u0cbf\u0cb0\u0cbe\u0cb2, \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c, \u0c95\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cae\u0ca4\u0ccd\u0ca4\u0cc1 \u0cae\u0ccb\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb2\u0ccd\u0cb2\u0cc2 \u0cb8\u0ccc\u0c82\u0ca1\u0cc1 \u0cae\u0cbe\u0ca1\u0cbf\u0ca6\u0cb5\u0cb0\u0cc1. \u0cac\u0cc7\u0ca1\u0cbf\u0c95\u0cc6\u0caf \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf\u0ca6\u0ccd\u0ca6 \u0ca8\u0ca1\u0cc1\u0cb5\u0cc6\u0caf\u0cc7 \u0c95\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c\u0c97\u0cc6 \u0ca4\u0cc1\u0ca4\u0ccd\u0ca4\u0cbe\u0c97\u0cbf,\u00a0", "\u0c87\u0ca8\u0ccd\u0ca8\u0cc7\u0ca8\u0cc1 \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0ca8\u0cc6\u0ca8\u0caa\u0cc1 \u0cae\u0cbe\u0ca4\u0ccd\u0cb0 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cb0\u0cbf\u0c97\u0cc6, \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0c86 \u0cb9\u0cc6\u0cae\u0ccd\u0cae\u0cbe\u0cb0\u0cbf \u0c95\u0ccd\u0caf\u0cbe\u0ca8\u0ccd\u0cb8\u0cb0\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0ccb\u0cb0\u0cbe\u0ca1\u0cbf \u0c97\u0cc6\u0ca6\u0ccd\u0ca6\u0cc1 \u0cac\u0c82\u0ca6\u0cb0\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0cb8\u0cc1\u0ca7\u0cbe\u0cb0\u0cbf\u0cb8\u0cbf, \u0c9a\u0cc7\u0ca4\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0cac\u0cb3\u0cbf\u0c95 \u0caa\u0cc1\u0ca8\u0c83 \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0ca8\u0cbf\u0cb2\u0ccd\u0cb2\u0ca4\u0cc6\u0cc2\u0ca1\u0c97\u0cbf\u0ca6\u0cb0\u0cc1. \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u0cbf\u0c82\u0ca6 \u0c88\u0c97 \u0cb8\u0ccd\u0caf\u0cbe\u0c82\u0ca1\u0cb2\u0ccd\u200c\u0cb5\u0cc1\u0ca1\u0ccd\u200c\u0c97\u0cc2 \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0c95\u0cbe\u0cb2\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc7 \u0cae\u0cca\u0ca6\u0cb2 \u0cb8\u0cb2 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf\u0cb0\u0cc1\u0cb5 \u0cae\u0ca8\u0cc0\u0cb7\u0cbe \u0c95\u0cc6\u0cc2\u0caf\u0cbf\u0cb0\u0cbe\u0cb2, \u0ca4\u0cae\u0ccd\u0cae \u0c9a\u0cc6\u0cc2\u0c9a\u0ccd\u0c9a\u0cb2 \u0c95\u0ca8\u0ccd\u0ca8\u0ca1\u0ca6 \u0c9a\u0cbf\u0ca4\u0ccd\u0cb0 \"\u0c97\u0cc7\u0cae\u0ccd\u200c' \u0c95\u0cc1\u0cb0\u0cbf\u0ca4\u0cc1 \"\u0c89\u0ca6\u0caf\u0cb5\u0cbe\u0ca3\u0cbf'\u0caf \u0c9a\u0cbf\u0c9f\u0ccd\u200c\u0c9a\u0cbe\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cb0\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cae\u0ccd\u0cae \u0cb8\u0c82\u0c95\u0cb7\u0ccd\u0c9f\u0ca6 \u0ca6\u0cbf\u0ca8\u0c97\u0cb3 \u0cac\u0c97\u0ccd\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cbe\u0cb0\u0cc6.", "* \u0cb9\u0cbe\u0caf\u0ccd\u200c \u0cae\u0cc7\u0ca1\u0cae\u0ccd\u200c \u0cb9\u0cc7\u0c97\u0cbf\u0ca6\u0ccd\u0ca6\u0cc0\u0cb0\u0cbf?", "- \u0c93 \u0cb8\u0cc2\u0caa\u0cb0\u0ccd\u200c, \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0caf\u0cc7 \u0c87\u0ca6\u0ccd\u0ca6\u0cc0\u0ca8\u0cbf.", "* \u0cb9\u0cc7\u0c97\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6 \u0c95\u0ca8\u0ccd\u0ca8\u0ca1 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf?", "- \u0ca8\u0cc8\u0cb8\u0ccd\u200c. \u0c92\u0cb3\u0ccd\u0cb3\u0cc6\u0caf \u0cb5\u0cbe\u0ca4\u0cbe\u0cb5\u0cb0\u0ca3\u0cb5\u0cbf\u0ca6\u0cc6. \u0c87\u0cb2\u0ccd\u0cb2\u0cbf\u0caf\u0cc2 \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cb7\u0ccd\u0c9f\u0cc7 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0c96\u0cc1\u0cb7\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6.", "* \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0c97\u0ccd\u0c97\u0cc6?", "- \u0c90 \u0cb2\u0cb5\u0ccd\u200c \u0cac\u0cc6\u0c82\u0c97\u0cb3\u0cc2\u0cb0\u0cc1. \u0c87\u0cb2\u0ccd\u0cb2\u0cbf\u0ca8 \u0cb5\u0cbe\u0ca4\u0cbe\u0cb5\u0cb0\u0ca3 \u0ca8\u0ca8\u0c97\u0cbf\u0cb7\u0ccd\u0c9f. \u0c87\u0cb2\u0ccd\u0cb2\u0cc2 \u0ca8\u0ca8\u0ccd\u0ca8 \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4\u0cb2\u0cc2 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0ca8\u0ccd\u0ca8 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc2 \u0c87\u0ca6\u0ccd\u0ca6\u0cbe\u0cb0\u0cc6. \u0c95\u0ccd\u0cb2\u0cc0\u0ca8\u0ccd\u200c \u0cb8\u0cbf\u0c9f\u0cbf \u0c87\u0ca6\u0cc1.", "*\u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cb8\u0cbf\u0ca8\u0cbf \u0caa\u0caf\u0ca3 \u0cb9\u0cc7\u0c97\u0cbf\u0ca6\u0cc6?", "- \u0ca8\u0cbe\u0ca8\u0cc1 \u0c88\u0c97\u0cb7\u0ccd\u0c9f\u0cc7 \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0cb8\u0ccd\u0c9f\u0ca1\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c97\u0ccd\u0caf\u0cbe\u0caa\u0ccd\u200c \u0cac\u0cb3\u0cbf\u0c95 \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c\u0ca8\u200c\u0cb2\u0ccd\u0cb2\u0cca\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0\u0c97\u0cb3 \u0c9c\u0ca4\u0cc6 \u0cae\u0cbe\u0ca4\u0cc1\u0c95\u0ca4\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0caf\u0cbe\u0cb5\u0cc1\u0ca6\u0cc2 \u0cab\u0cc8\u0ca8\u0cb2\u0ccd\u200c \u0c86\u0c97\u0cbf\u0cb2\u0ccd\u0cb2.", "* \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \"\u0c97\u0cc7\u0cae\u0ccd\u200c' \u0c87\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0ccd\u0ca6\u0cc7\u0c95\u0cc6?", "- \u0ca8\u0ca8\u0c97\u0cc6 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cae\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0c87\u0cb7\u0ccd\u0c9f\u0cb5\u0cbe\u0caf\u0ccd\u0ca4\u0cc1. \u0c85\u0ca6\u0cc6\u0cc2\u0c82\u0ca5\u0cb0\u0cbe \u0cb5\u0cbf\u0cad\u0cbf\u0ca8\u0ccd\u0ca8 \u0c95\u0ca5\u0cc6 \u0c85\u0ca8\u0cbf\u0cb8\u0ccd\u0ca4\u0cc1. \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0c97\u0c9f\u0ccd\u0c9f\u0cbf\u0ca4\u0ca8\u0cb5\u0cbf\u0ca4\u0ccd\u0ca4\u0cc1. \u0cb8\u0ccb, \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "*\u0ca8\u0cbf\u0cae\u0ccd\u0cae \u0caa\u0cbe\u0ca4\u0ccd\u0cb0\u0cb5\u0cc7\u0ca8\u0cc1?", "- \u0caf\u0cb6\u0cb8\u0ccd\u0cb5\u0cbf \u0cae\u0cb9\u0cbf\u0cb3\u0cbe \u0c89\u0ca6\u0ccd\u0caf\u0cae\u0cbf\u0caf \u0caa\u0cbe\u0ca4\u0ccd\u0cb0\u0cb5\u0ca6\u0cc1. \u0cb5\u0cbf\u0cad\u0cbf\u0ca8\u0ccd\u0ca8 \u0cb6\u0cc7\u0ca1\u0ccd\u200c \u0cb9\u0cca\u0c82\u0ca6\u0cbf\u0cb0\u0cc1\u0cb5\u0c82\u0ca4\u0cb9 \u0cb0\u0ccb\u0cb2\u0ccd\u200c \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0c92\u0caa\u0ccd\u0caa\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0c87\u0ca6\u0c95\u0ccd\u0c95\u0cc2 \u0cae\u0cc1\u0ca8\u0ccd\u0ca8 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5\u0c82\u0ca4\u0cc6 \u0caf\u0cbe\u0cb0\u0cbe\u0ca6\u0ccd\u0cb0\u0cc2 \u0c95\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cbe?", "- \u0c87\u0cb2\u0ccd\u0cb2\u0cbe, \u0caf\u0cbe\u0cb0\u0cc2 \u0c85\u0caa\u0ccd\u0cb0\u0ccb\u0c9a\u0ccd\u200c \u0cae\u0cbe\u0ca1\u0cbf\u0cb2\u0ccd\u0cb2. \u0c87\u0ca6\u0cc7 \u0ca8\u0ca8\u0ccd\u0ca8 \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe. \u0cae\u0cc1\u0c82\u0ca6\u0cc6 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0cb5\u0cbf\u0cb0\u0cc1\u0cb5 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cb8\u0cbf\u0c95\u0ccd\u0c95\u0cb0\u0cc6 \u0c96\u0c82\u0ca1\u0cbf\u0ca4\u0cb5\u0cbe\u0c97\u0cb2\u0cc2 \u0ca8\u0c9f\u0cbf\u0cb8\u0ccd\u0ca4\u0cc0\u0ca8\u0cbf.", "* \u0ca8\u0cc0\u0cb5\u0cc1 \u0c85\u0ca8\u0cbe\u0cb0\u0ccb\u0c97\u0ccd\u0caf\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97 \u0ca8\u0cbf\u0cae\u0ccd\u0cae \u0cb9\u0cbf\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0ca7\u0cc8\u0cb0\u0ccd\u0caf \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0ccd\u0caf\u0cbe\u0cb0\u0cc1?", "- \u0ca8\u0cae\u0ccd\u0cae \u0c95\u0cc1\u0c9f\u0cc1\u0c82\u0cac\u0ca6\u0cb5\u0cb0\u0cc1. \u0c85\u0ca3\u0ccd\u0ca3, \u0ca4\u0cae\u0ccd\u0cae\u0c82\u0ca6\u0cbf\u0cb0\u0cc1, \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c85\u0caa\u0cb0\u0cbf\u0c9a\u0cbf\u0ca4\u0cb0\u0cc7 \u0ca8\u0ca8\u0ccd\u0ca8 \u0cb9\u0cbf\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0ca7\u0cc8\u0cb0\u0ccd\u0caf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca4\u0cb9\u0cb5\u0cb0\u0cc6\u0cb2\u0ccd\u0cb2\u0cb0\u0cbf\u0c97\u0cc2 \u0ca6\u0cc6\u0cc2\u0ca1\u0ccd\u0ca1\u0ca6\u0cc6\u0cc2\u0c82\u0ca6\u0cc1 \u0ca5\u0ccd\u0caf\u0cbe\u0c82\u0c95\u0ccd\u0cb8\u0ccd\u200c. \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0ca4\u0cc1\u0c82\u0cac\u0cbf\u0ca6 \u0cb9\u0cc1\u0cb0\u0cc1\u0caa\u0cbf\u0ca8\u0cbf\u0c82\u0ca6 \u0ca8\u0cbe\u0ca8\u0cc1 \u0caa\u0cc1\u0ca8\u0c83 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0cac\u0c82\u0ca6\u0cc1 \u0ca8\u0cbf\u0cb2\u0ccd\u0cb2\u0cc1\u0cb5\u0c82\u0ca4\u0cbe\u0c97\u0cbf\u0ca6\u0cc6.", "* \u0c88\u0c97 \u0cab\u200c\u0cc1\u0cb2\u0ccd\u200c \u0cb8\u0ccd\u0c9f\u0ca1\u0cbf \u0c85\u0ca8\u0ccd\u0ca8\u0cbf?", "- \u0caf\u0cc6\u0cb8\u0ccd\u200c, \u0c9a\u0cc7\u0ca4\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0caa\u0cc1\u0ca8\u0c83 \u0cb8\u0cbf\u0ca8\u0cbf\u0cae\u0cbe\u0ca6\u0ca4\u0ccd\u0ca4 \u0cae\u0cc1\u0c96 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0cb3\u0ccd\u0cb3\u0cc6\u0caf\u0ca6\u0ca8\u0ccd\u0ca8\u0cc1 \u0c8e\u0c82\u0ca6\u0cbf\u0c97\u0cc2 \u0cae\u0cbf\u0cb8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2.", "* \u0ca8\u0cbe\u0cb0\u0ccd\u0ca4\u0ccd\u200c \u0cae\u0ca4\u0ccd\u0ca4\u0cc1 \u0cb8\u0ccc\u0ca4\u0ccd\u200c \u0cb8\u0cbf\u0ca8\u0cbf\u0cae\u0cbe \u0cb5\u0cb0\u0ccd\u0c95\u0cbf\u0c82\u0c97\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0ccd\u0cb3\u0ccb\u0ca6\u0cbe\u0ca6\u0cb0\u0cc6?", "- \u0ca8\u0cbe\u0cb0\u0ccd\u0ca4\u0ccd\u200c \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb8\u0ccd\u0c9f\u0cc8\u0cb2\u0cc7 \u0cac\u0cc7\u0cb0\u0cc6, \u0cb8\u0ccc\u0ca4\u0ccd\u200c \u0c87\u0c82\u0ca1\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb6\u0cc8\u0cb2\u0cbf\u0caf\u0cc7 \u0cac\u0cc7\u0cb0\u0cc6. \u0c87\u0cb2\u0ccd\u0cb2\u0cbf \u0cb9\u0cbe\u0cb0\u0ccd\u0ca1\u0ccd\u200c\u0cb5\u0cb0\u0ccd\u0c95\u0ccd\u200c \u0c87\u0ca6\u0cc6. \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c9f\u0cc8\u0cae\u0ccd\u200c\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0cae\u0cb9\u0ca4\u0ccd\u0cb5 \u0c95\u0cc6\u0cc2\u0ca1\u0ccd\u0ca4\u0cbe\u0cb0\u0cc6. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c95\u0cc6\u0cb2\u0cb8\u0ca6 \u0cae\u0cc7\u0cb2\u0cc6 \u0c97\u0ccc\u0cb0\u0cb5 \u0c87\u0ca6\u0cc6. \u0c85\u0cb2\u0ccd\u0cb2\u0cc2 \u0c97\u0cc1\u0ca3\u0cae\u0c9f\u0ccd\u0c9f\u0ca6\u0cbf\u0c82\u0ca6 \u0cb9\u0cbf\u0c82\u0ca6\u0cc6 \u0cb8\u0cb0\u0cbf\u0caf\u0ccb\u0ca6\u0cbf\u0cb2\u0ccd\u0cb2. \u0c92\u0c9f\u0ccd\u0c9f\u0cbe\u0cb0\u0cc6, \u0c88 \u0c8e\u0cb0\u0ca1\u0cc2 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6 \u0c85\u0ca8\u0cc1\u0cad\u0cb5 \u0c85\u0ca8\u0ca8\u0ccd\u0caf.", "*\u0cae\u0ca3\u0cbf\u0cb0\u0ca4\u0ccd\u0ca8\u0c82 \u0c85\u0c82\u0ca6\u0cb0\u0cc6?", "- \u0c85\u0cb5\u0cb0 \u0cac\u0c97\u0ccd\u0c97\u0cc6 \u0c8e\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0cb8\u0cbe\u0cb2\u0ca6\u0cc1. \u0c85\u0cb5\u0cb0\u0cca\u0cac\u0ccd\u0cac \u0c85\u0ca6\u0ccd\u0cad\u0cc1\u0ca4 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0cb6\u0cbf\u0cb8\u0ccd\u0ca4\u0cbf\u0ca8 \u0cae\u0ca8\u0cc1\u0cb7\u0ccd\u0caf. \u0c85\u0c82\u0ca4\u0cb9\u0cb5\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0c95\u0cc6 \u0c85\u0ca6\u0cc3\u0cb7\u0ccd\u0c9f \u0cae\u0cbe\u0ca1\u0cbf\u0cb0\u0cac\u0cc7\u0c95\u0cc1. \u0c88\u0c97\u0cb2\u0cc2 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cac\u0cbe\u0c82\u0cac\u0cc6' \u0cae\u0ca4\u0ccd\u0ca4\u0cc1 \"\u0ca6\u0cbf\u0cb2\u0ccd\u200c \u0cb8\u0cc7' \u0c9a\u0cbf\u0ca4\u0ccd\u0cb0\u0c97\u0cb3 \u0cae\u0cc2\u0cb2\u0c95\u0cb5\u0cc7 \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0c82\u0ca4\u0cb9 \u0c85\u0cb5\u0cb0 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0ca8\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0ca8\u0ccd\u0ca8\u0ccb\u0ca6\u0c95\u0ccd\u0c95\u0cc6 \u0cb9\u0cc6\u0cae\u0ccd\u0cae\u0cc6 \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c85\u0cb5\u0cb0 \"\u0c93\u0c95\u0cc6 \u0c95\u0ca3\u0ccd\u0cae\u0ca3\u0cbf' \u0caf\u0cb6\u0cb8\u0ccd\u0cb5\u0cbf\u0caf\u0cbe\u0c97\u0cac\u0cc7\u0c95\u0cc1 \u0c85\u0c82\u0ca4 \u0ca6\u0cc7\u0cb5\u0cb0\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0cb0\u0ccd\u0ca5\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6.", "* \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cac\u0c97\u0ccd\u0c97\u0cc6?- \u0ca8\u0cbe\u0ca8\u0cc1 \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0caf\u0cbe\u0cb5 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0ca8\u0cc2 \u0ca8\u0ccb\u0ca1\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cac\u0c97\u0ccd\u0c97\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0cb2\u0ccd\u0cb2\u0cc2 \u0cb9\u0cb2\u0cb5\u0cbe\u0cb0\u0cc1 \u0caf\u0cb6\u0cb8\u0ccd\u0cb5\u0cbf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0c92\u0cb3\u0ccd\u0cb3\u0cc6\u0caf \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb2\u0ccd\u0cb2\u0cbf\u0ca8\u0cb5\u0cb0 \u0cb6\u0cbf\u0cb8\u0ccd\u0ca4\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0caf\u0cbf\u0ca4\u0cc1.", "* \u0c88\u0c97\u0cbf\u0ca8 \u0c9c\u0ca8\u0cb0\u0cc7\u0cb7\u0ca8\u0ccd\u200c \u0c9c\u0ca4\u0cc6 \u0c95\u0cc6\u0cb2\u0cb8 \u0cb9\u0cc7\u0c97\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cc6?", "- \u0c92\u0cb3\u0ccd\u0cb3\u0cc7 \u0c85\u0ca8\u0cc1\u0cad\u0cb5 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9f\u0ccd\u0cb0\u0cc6\u0c82\u0ca1\u0ccd\u200c \u0c9a\u0cc7\u0c82\u0c9c\u0ccd\u200c \u0c86\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cb9\u0cca\u0cb8\u0cac\u0cb0\u0cc1 \u0cb5\u0cbf\u0cad\u0cbf\u0ca8\u0ccd\u0ca8 \u0c95\u0ca5\u0cc6 \u0cb9\u0cbf\u0ca1\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc7\u0c95\u0cbf\u0c82\u0c97\u0ccd\u200c \u0cb8\u0ccd\u0c9f\u0cc8\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0ca6\u0cb2\u0cbe\u0cb5\u0ca3\u0cc6\u0caf\u0cbe\u0c97\u0cbf\u0ca6\u0cc6. \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0caf\u0cc2\u0ca4\u0ccd\u0cb8\u0ccd\u0c97\u0cc6 \u0c89\u0ca4\u0ccd\u0cb8\u0cbe\u0cb9\u0cb5\u0cbf\u0ca6\u0cc6. \u0cb9\u0cca\u0cb8\u0ca4\u0ca8\u0ca6 \u0c9a\u0cbf\u0ca4\u0ccd\u0cb0\u0c97\u0cb3 \u0cb9\u0cbf\u0c82\u0ca6\u0cc6 \u0caf\u0cc1\u0cb5\u0c95\u0cb0 \u0caa\u0cbe\u0cb2\u0cc1 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cbe\u0ca8 \u0c95\u0cc2\u0ca1 \u0cb9\u0cca\u0cb8\u0ca6\u0cbe\u0c97\u0cbf\u0ca6\u0cc6. \u0cb8\u0ccb, \u0c8e\u0cb2\u0ccd\u0cb2\u0cb5\u0cc2 \u0cb9\u0cca\u0cb8\u0ca4\u0cc1 \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6.", "* \u0c95\u0cc6\u0cc2\u0caf\u0cbf\u0cb0\u0cbe\u0cb2 \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0cac\u0c97\u0ccd\u0c97\u0cc6?", "- \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0cae\u0cbe\u0ca3 \u0caf\u0ccb\u0c9a\u0ca8\u0cc6 \u0c87\u0cb2\u0ccd\u0cb2. 2004 \u0cb0\u0cb2\u0ccd\u0cb2\u0cbf \"\u0caa\u0cc8\u0cb8\u0cbe \u0cb5\u0cb8\u0cc2\u0cb2\u0ccd\u200c' \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0caf\u0cbe\u0cb5 \u0caa\u0cc8\u0cb8\u0cbe \u0c95\u0cc2\u0ca1 \u0cb5\u0cb8\u0cc2\u0cb2\u0ccd\u200c \u0c86\u0c97\u0cb2\u0cbf\u0cb2\u0ccd\u0cb2. \u0cb8\u0ccb, \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cbf\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cac\u0c82\u0ca6\u0cb0\u0cc6 \u0cac\u0cbf\u0ca1\u0ccb\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cbf\u0c82\u0ca4, \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cc1\u0cb5 \u0c86\u0cb8\u0cc6 \u0c87\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6\u0c97\u0cbe\u0c97\u0cbf \u0cb9\u0cc1\u0ca1\u0cc1\u0c95\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "*\u0cb9\u0cbe\u0c97\u0cbe\u0ca6\u0cb0\u0cc6, \u0cab\u200c\u0cc1\u0cb2\u0ccd\u200c \u0c96\u0cc1\u0cb7\u0cbf \u0c85\u0ca8\u0ccd\u0ca8\u0cbf?", "- \u0cb9\u0ccc\u0ca6\u0cc1, \u0c88\u0c97\u0c82\u0ca4\u0cc2 \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cb0 \u0cac\u0c97\u0ccd\u0c97\u0cc6\u0caf\u0cc2 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cab\u200c\u0cc1\u0cb2\u0ccd\u200c \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0ca6\u0cbe \u0ca8\u0c97\u0ccd\u0ca4\u0cbe \u0ca8\u0c97\u0ccd\u0ca4\u0cbe \u0c87\u0cb0\u0cbf\u00a4\u00e0\u0ca8\u0cbf. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0cb8\u0cbf\u0c95\u0ccd\u0c95\u0cb0\u0cc6 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0caa\u0caf\u0ca3 \u0cae\u0cbe\u0ca1\u0ccd\u0ca4\u0cbe \u0c87\u0cb0\u0cbf\u00a4\u00e0\u0ca8\u0cbf."], "title": "\u200b\u0c87\u0cb2\u0ccd\u0cb2\u0cbf\u0ca8\u0cb5\u0cb0 \u0cb6\u0cbf\u0cb8\u0ccd\u0ca4\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0caf\u0cbf\u0ca4\u0cc1 \u0cae\u0ca8\u0cc0\u0cb7\u0cbe \u0c95\u0cca\u0caf\u0cbf\u0cb0\u0cbe\u0cb2"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/57146/%E0%B2%86-%E0%B2%97%E0%B2%AF%E0%B3%80-%E0%B2%9A%E0%B2%BE%E0%B2%82%E0%B2%A6%E0%B2%BF%E0%B2%A8%E0%B2%BF", "content": ["\"\u0c8e' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cb2\u0cc7 \u0c97\u0ccd\u0cb0\u0ccd\u0caf\u0cbe\u0c82\u0ca1\u0ccd \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f\u0cc1 \u0c86 \u0ca8\u0c82\u0ca4\u0cb0 \"\u0c8e.\u0c95\u0cc6.47' \u0cb9\u0cbf\u0ca1\u0cbf\u0ca6\u0cc1 \"\u0ca6\u0cc0\u0caa\u0cbe\u0cb5\u0cb3\u0cbf' \u0c86\u0c9a\u0cb0\u0cbf\u0cb8\u0cbf \"\u0cb2\u0cb5\u0ccd \u0caf\u0cc2' \u0cb9\u0cc7\u0cb3\u0cbf \u0cb9\u0ccb\u0ca6 \u0cb9\u0cc1\u0ca1\u0cc1\u0c97\u0cbf\u00a0\u0c9a\u0cbe\u0c82\u0ca6\u0cbf\u0ca8\u0cbf \u0cac\u0cc7\u0ca1\u0cbf\u0c95\u0cc6\u0caf \u0c89\u0ca4\u0ccd\u0ca4\u0cc1\u0c82\u0c97\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cbf\u0c82\u0ca6\u00a0\u0ca6\u0cc2\u0cb0\u0cb5\u0cbe\u0ca6\u0cb5\u0cb0\u0cc1. \"\u0cb2\u0cb5\u0ccd \u0caf\u0cc2' \u0cb8\u0cbf\u0ca8\u0cbf\u0cae\u0cbe \u0ca8\u0c82\u0ca4\u0cb0 \u0c97\u0cbe\u0c82\u0ca7\u0cc0\u0ca8\u0c97\u0cb0\u0ca6 \u0c95\u0ca1\u0cc6 \u0cac\u0cc6\u0ca8\u0ccd\u0ca8\u0cc1 \u0cb9\u0cbe\u0c95\u0cbf \u0cae\u0cb2\u0c97\u0cbf\u0ca6\u0ccd\u0ca6 \u0c9a\u0cbe\u0c82\u0ca6\u0cbf\u0ca8\u0cbf \u0c88\u0c97 \u0cac\u0cb0\u0ccb\u0cac\u0ccd\u0cac\u0cb0\u0cbf 12 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0cae\u0ca4\u0ccd\u0ca4\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \"\u0c96\u0cc8\u0ca6\u0cbf' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0cae\u0ca4\u0ccd\u0ca4\u0cc6\u00a0\u0cb9\u0cc0\u0cb0\u0ccb\u0caf\u0cbf\u0ca8\u0ccd \u0c86\u0c97\u0cbf\u0caf\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac\u0cc1\u0ca6\u0cc1 \u0cb5\u0cbf\u0cb6\u0cc7\u0cb7.\u00a0", "\u0cb8\u0ca6\u0ccd\u0caf \u0c9c\u0ca8 \u0cae\u0cb0\u0cc6\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0c9a\u0cbe\u0c82\u0ca6\u0cbf\u0ca8\u0cbf \u0cb5\u0cbe\u0caa\u0cb8\u0ccd\u0cb8\u0cc1 \u0c8e\u0c82\u0c9f\u0ccd\u0cb0\u0cbf \u0c95\u0cc6\u0cc2\u0c9f\u0ccd\u0c9f\u0cb0\u0cb2\u0ccd\u0cb5?\u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2, \u0c95\u0ca8\u0ccd\u0ca8\u0ca1 \u0c9c\u0ca8 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cae\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c87\u0cb5\u0ca4\u0ccd\u0ca4\u0cbf\u0c97\u0cc2 \"\u0ca8\u0cc0\u0cb5\u0ccd\u0caf\u0cbe\u0c95\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0c95\u0cc7\u0cb3\u0cc1\u0cb5 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8\u00a0\u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c9c\u0ca8 \u0c96\u0cc1\u0cb7\u0cbf\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \"\u0c9a\u0cb2\u0cc0 \u0c97\u0caf\u0cbf \u0c9a\u0cbe\u0c82\u0ca6\u0cbf\u0ca8\u0cbf ...' \u0cb9\u0cbe\u0ca1\u0cc1\u00a0\u0c8e\u0cb5\u0cb0\u0ccd\u0c97\u0ccd\u0cb0\u0cc0\u0ca8\u0ccd. \u0c95\u0ca8\u0ccd\u0ca8\u0ca1 \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c92\u0cae\u0ccd\u0cae\u0cc6 \u0c95\u0cc8 \u0cb9\u0cbf\u0ca1\u0cbf\u0ca6\u0cb0\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c95\u0cc8 \u0cac\u0cbf\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c9a\u0cbe\u0c82\u0ca6\u0cbf\u0ca8\u0cbf\u0cae\u0ca4\u0ccd\u0ca4\u0cc6 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac \u0cb8\u0cc1\u0ca6\u0ccd\u0ca6\u0cbf \u0c95\u0cc7\u0cb3\u0cbf \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cbe\u0c97\u0cbf \u0ca8\u0cbe\u0ca8\u0cc1\u00a0\u0caf\u0cbe\u0cb5\u0cc1\u0ca6\u0cc7 \u0cad\u0cbe\u0cb7\u0cc6\u0caf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cb9\u0ccb\u0ca6\u0cb0\u0cc2 \u0c85\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6,\u00a0\u0c87\u0cb2\u0ccd\u0cb2\u0cbf\u0ca8 \u0c9c\u0ca8\u0cb0 \u0caa\u0ccd\u0cb0\u0cc0\u0ca4\u0cbf \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0ca8\u0ccd\u0ca8\u0cc1 \u0ca8\u0cc6\u0ca8\u0cc6\u0caf\u0cc1\u0ca4\u0ccd\u0ca4\u0cc7\u0ca8\u0cc6.", "\u0c93\u0c95\u0cc6, \u0cac\u0cb0\u0ccb\u0cac\u0ccd\u0cac\u0cb0\u0cbf 12 \u0cb5\u0cb0\u0ccd\u0cb7\u0c97\u0cb3 \u0c97\u0ccd\u0caf\u0cbe\u0caa\u0ccd. \u0c87\u0cb7\u0ccd\u0c9f\u0cc1 \u0ca6\u0cc6\u0cc2\u0ca1\u0ccd\u0ca1 \u0c97\u0ccd\u0caf\u0cbe\u0caa\u0ccd \u0caf\u0cbe\u0c95\u0cc6?\u0cb9\u0ccc\u0ca6\u0cc1, \u0c87\u0ca6\u0cc6\u0cc2\u0c82\u0ca5\u0cb0 \u0cb8\u0cc1\u0ca6\u0cc0\u0cb0\u0ccd\u0c98\u0cb5\u0cbe\u0ca6 \u0c97\u0ccd\u0caf\u0cbe\u0caa\u0ccd. \u0c87\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0cb9\u0cb2\u0cb5\u0cc1. \u0ca8\u0cbe\u0ca8\u0cc1 \u0cb9\u0cb2\u0cb5\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0c95\u0cc6\u0cb2\u0cb5\u0cc1 \u0c86\u0cb8\u0cc6\u0c97\u0cb3\u0ca8\u0ccd\u0ca8\u0cc1 \u0c88\u0ca1\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbf\u0ca4\u0ccd\u0ca4\u0cc1.\u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c88 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0c85\u0ca8\u0cc1\u0cad\u0cb5 \u0c86\u0caf\u0cbf\u0ca4\u0cc1. \u0c92\u0cac\u0ccd\u0cac \u0ca8\u0c9f\u0cbf \u0c88 \u0cb0\u0cc0\u0ca4\u0cbf \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0cb2\u0ccd\u0ca1\u0ccd\u0cb2\u0ccd\u0ca1\u0ccd\u0ca8\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0c85\u0cb0\u0ccd\u0ca5\u0cb5\u0cbe\u0ca6 \u0c95\u0cbe\u0cb2\u0c98\u0c9f\u0ccd\u0c9f\u0cb5\u0ca6\u0cc1. \u0c85\u0caa\u0ccd\u0caa \u0c85\u0cae\u0ccd\u0cae\u0ca8 \u0c86\u0cb8\u0cc6\u0caf\u0c82\u0ca4\u0cc6 \u0cb6\u0cbf\u0c95\u0ccd\u0cb7\u0ca3 \u0cae\u0cc1\u0c97\u0cbf\u0cb8\u0cbf \u0ca1\u0cbe\u0c95\u0ccd\u0c9f\u0cb0\u0cc7\u0c9f\u0ccd \u0caa\u0ca1\u0cc6\u0ca6\u0cc6. \u0c96\u0cc1\u0cb7\u0cbf\u0caf \u0cb5\u0cbf\u0c9a\u0cbe\u0cb0\u0cb5\u0cc6\u0c82\u0ca6\u0cb0\u0cc6 \u0c95\u0cc3\u0cb7\u0cbf\u0caf\u00a0\u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0caa\u0cbf\u0c8e\u0c9a\u0ccd\u0ca1\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c85\u0ca8\u0cc7\u0c95 \u0c95\u0ca1\u0cc6 \u0cb8\u0cc1\u0ca4\u0ccd\u0ca4\u0cbf \u0c85\u0cb2\u0ccd\u0cb2\u0cbf\u0ca8 \u0c95\u0cc3\u0cb7\u0cbf\u00a0\u0cb5\u0cbf\u0ca7\u0cbe\u0ca8\u0c97\u0cb3 \u0cac\u0c97\u0ccd\u0c97\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0c86 \u0ca8\u0c82\u0ca4\u0cb0 \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd \u0cab\u0cbf\u0cb2\u0ccd\u0ca1\u0ccd \u0ca8\u0cb2\u0ccd\u0cb2\u0cbf \u0cac\u0cbf\u0c9d\u0cbf\u0caf\u0cbe\u0ca6\u0cc6.", "\u0c8f\u0ca8\u0ccd \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd?\u0c85\u0ca6\u0cc6\u0cc2\u0c82\u0ca5\u0cb0 \u0cac\u0caf\u0cb8\u0ca6\u0cc7 \u0cac\u0c82\u0ca6 \u0c85\u0cb5\u0c95\u0cbe\u0cb6. \u0cb8\u0ccb\u0ca8\u0cbf \u0caa\u0cbf\u0c95\u0ccd\u0c9a\u0cb0\u0ccd\u0ca8\u0cb5\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c85\u0cb5\u0cb0\u0c95\u0c82\u0caa\u0cc6\u0ca8\u0cbf\u0caf \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd\u0c97\u0cc6 \u0cb8\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c85\u0cb5\u0cb0\u0cc1 \u0cb0\u0cbf\u0cb2\u0cc0\u0cb8\u0ccd \u0cae\u0cbe\u0ca1\u0cc1\u0cb5\u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0c85\u0ca6\u0cc6\u0cc2\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf\u00a0\u0c92\u0cb3\u0ccd\u0cb3\u0cc6\u0caf \u0c85\u0ca8\u0cc1\u0cad\u0cb5. \u0cb8\u0cc1\u0cae\u0cbe\u0cb0\u0cc1 30\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cb8\u0cbf\u0ca8\u0cbe\u0cae\u0cbe\u0c97\u0cb3 \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd\u200c \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7. \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf\u00a0\u0cac\u0cb0\u0cc0 \u0c93\u0ca1\u0cbe\u0c9f. \u0ca6\u0cbf\u0ca8\u0c95\u0ccd\u0c95\u0cc6 15 \u0c97\u0c82\u0c9f\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd, \u0cb0\u0cbf\u0cb2\u0cc0\u0cb8\u0ccd,\u00a0\u0ca1\u0cbf\u0cb8\u0ccd\u0c9f\u0ccd\u0cb0\u0cbf\u0cac\u0ccd\u0caf\u0cc2\u0cb7\u0ca8\u0ccd... \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c85\u0c82\u0cb6\u0c97\u0cb3 \u0cac\u0c97\u0ccd\u0c97\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0c92\u0cac\u0ccd\u0cac \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0ca8\u0ca8\u0c97\u0cc6\u00a0\u0c87\u0ca6\u0cc1 \u0cb9\u0cca\u0cb8 \u0cb2\u0ccb\u0c95. \u0ca4\u0cc1\u0c82\u0cac\u0cbe \u0c9c\u0ca8\u0cb0 \u0caa\u0cb0\u0cbf\u0c9a\u0caf\u0cb5\u0cbe\u0caf\u0cbf\u0ca4\u0cc1. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0caf\u0cbe\u0cb5 \u0cb0\u0cc0\u0ca4\u0cbf\u00a0\u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c90\u0ca1\u0cbf\u0caf\u0cbe \u0cb8\u0cbf\u0c95\u0ccd\u0c95\u0cbf\u0ca4\u0cc1. \u0c85\u0ca8\u0cc7\u0c95 \u0cab\u0cbf\u0cb2\u0c82 \u0cab\u0cc6\u0cb8\u0ccd\u0c9f\u0cbf\u0cb5\u0cb2\u0ccd\u0c97\u0cb3\u0cb2\u0ccd\u0cb2\u0cc2 \u0cad\u0cbe\u0c97\u0cb5\u0cb9\u0cbf\u0cb8\u0cbf\u0ca6\u0cc6.\u0c87\u0ca8\u0ccd\u0ca8\u0cc1, \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0caa\u0ccd\u0cb0\u0cca\u0cab\u0cc6\u0cb8\u0cb0\u0ccd \u0c86\u0c97\u0cbf\u0caf\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c8e\u0cb2\u0ccd\u0cb2\u0cb5\u0cc2 \u0cb9\u0cca\u0cb8\u00a0\u0c85\u0ca8\u0cc1\u0cad\u0cb5.", "\u0c88 \u0c97\u0ccd\u0caf\u0cbe\u0caa\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0cb2\u0ccd\u0cb5 ?\u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0cad\u0ccb\u0c9c\u0ccd\u0caa\u0cc1\u0cb0\u0cbf\u00a0\u0cb9\u0cbe\u0c97\u0cc2 \u0c97\u0cc1\u0c9c\u0cb0\u0cbe\u0ca4\u0cbf\u0caf\u0cb2\u0ccd\u0cb2\u0cbf \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u00a0\u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c96\u0cc1\u0cb7\u0cbf\u0caf \u0cb5\u0cbf\u0c9a\u0cbe\u0cb0\u0cb5\u0cc6\u0c82\u0ca6\u0cb0\u0cc6\u0ca7\u0cbf \u0c86 \u0c8e\u0cb0\u0ca1\u0cc2\u00a0\u0cb8\u0cbf\u0ca8\u0cbf\u0cae\u0cbe \u0cb8\u0cc2\u0caa\u0cb0\u0ccd \u0cb9\u0cbf\u0c9f\u0ccd \u0c86\u0caf\u0cbf\u0ca4\u0cc1. \u0c97\u0cc1\u0c9c\u0cb0\u0cbe\u0ca4\u0ccd\u0ca8\u0cb2\u0ccd\u0cb2\u0cbf\u0cb0\u0cbe\u0c9c\u0ccd\u0caf \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0cc2 \u0cac\u0c82\u0ca4\u0cc1. \u0c92\u0c82\u0ca6\u0cb7\u0ccd\u0c9f\u0cc1 \u0c86\u0cb5\u0cbe\u0cb0\u0ccd\u0ca1\u0ccd\u00a0\u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0cc6. \u0cac\u0cc6\u0cb2\u0ccd\u0c9c\u0cbf\u0caf\u0c82 \u0cad\u0cbe\u0cb7\u0cc6\u0caf\u00a0\u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cbf\u0ca6\u0cc6.", "\u0c95\u0ca8\u0ccd\u0ca8\u0ca1\u0ca6\u0cbf\u0c82\u0ca6 \u0c86\u0cab\u0cb0\u0ccd \u0cac\u0cb0\u0cb2\u0cc7\u00a0\u0c87\u0cb2\u0ccd\u0cb5\u0cbe?\u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cc7\u00a0\u0caf\u0cb6\u0cb8\u0ccd\u0cb8\u0cc1 \u0cb8\u0cbf\u0c95\u0ccd\u0c95\u0ca4\u0cc1. \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0c9f\u0cbe\u0cb0\u0ccd\u0c97\u0cb3 \u0c9c\u0cc6\u0cc2\u0ca4\u0cc6\u0ca8\u0c9f\u0cbf\u0cb8\u0cbf\u0ca6\u0cc6. \u0cb8\u0cb9\u0c9c\u0cb5\u0cbe\u0c97\u0cbf \u0ca8\u0cc7\u0cae\u0cc1 \u0cab\u0cc7\u0cae\u0cc1 \u0cac\u0c82\u0ca4\u0cc1. \u00a0\u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c95\u0ca8\u0ccd\u0ca8\u0ca1\u0ca6 \u0c9c\u0ca8\u0cb0 \u0caa\u0ccd\u0cb0\u0cc0\u0ca4\u0cbf \u0cb8\u0cbf\u0c95\u0ccd\u0ca4\u0cc1.\u00a0\u0ca8\u0ca8\u0ccd\u0ca8 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0c92\u0c82\u0ca6\u0cc7 \u0cb5\u0cbf\u0cb7\u0caf. \u0cae\u0ca4\u0ccd\u0ca4\u0cc6\u00a0\u0cb8\u0cbf\u0ca8\u0cbf\u0cae\u0cbe \u0c85\u0c82\u0ca4 \u0cae\u0cbe\u0ca1\u0cbf\u0ca6\u0cb0\u0cc6 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0ca8\u0cc7\u00a0\u0cae\u0cbe\u0ca1\u0cac\u0cc7\u0c95\u0cc1. \u0cb8\u0cc1\u0c96\u0cbe\u0cb8\u0cc1\u0cae\u0ccd\u0cae\u0ca8\u0cc6 \u0c9a\u0cbe\u0c82\u0ca6\u0cbf\u0ca8\u0cbf \u0cb8\u0cbf\u0ca8\u0cbf\u0cae\u0cbe\u00a0\u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6\u0c82\u0ca6\u0cbe\u0c97\u0cac\u0cbe\u0cb0\u0ca6\u0cc1. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6\u00a0\u0c9a\u0cc2\u0cb8\u0cbf\u0caf\u0cbe\u0ca6\u0cc6.", "\u0cb9\u0cbe\u0c97\u0cbe\u0ca6\u0cb0\u0cc6 12 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0cb8\u0cbf\u0c97\u0cb2\u0cbf\u0cb2\u0ccd\u0cb5\u0cbe ?\u0c86 \u0ca5\u0cb0\u0cbe \u0c85\u0cb2\u0ccd\u0cb2, \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c95\u0ca5\u0cc7\u0cb2\u0cbf\u00a0\u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0 \u0c87\u0cb7\u0ccd\u0c9f\u0cb5\u0cbe\u0c97\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0c95\u0cc7\u0cb3\u0cbf\u0ca6 \u0c95\u0cc6\u0cb2\u0cb5\u0cc1 \u0c95\u0ca5\u0cc6\u00a0\u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cb2\u0cbf\u0cb2\u0ccd\u0cb2. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0cb8\u0c82\u0caa\u0cb0\u0ccd\u0c95\u00a0\u0ca4\u0caa\u0ccd\u0caa\u0ccb\u0caf\u0cbf\u0ca4\u0cc1. \u0ca8\u0cbe\u0ca8\u0cc1 \u0c88 \u0c95\u0ca1\u0cc6 \u0cae\u0cbe\u0cb0\u0ccd\u0c95\u0cc6\u0c9f\u0cbf\u0c82\u0c97\u0ccd\u0ca8\u0cb2\u0ccd\u0cb2\u0cbf\u00a0\u0cac\u0cbf\u0c9d\u0cbf\u0caf\u0cbe\u0ca6\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb9\u0cc0\u0cb0\u0ccb\u0caf\u0cbf\u0ca8\u0ccd\u0c97\u0cb3\u0cc1\u00a0\u0cae\u0ccd\u0caf\u0cbe\u0ca8\u0cc7\u0c9c\u0cb0\u0ccd\u0c97\u0cb3\u0ca8\u0ccd\u0ca8\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1\u00a0\u0cae\u0ccd\u0caf\u0cbe\u0ca8\u0cc7\u0c9c\u0cb0\u0ccd \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa\u00a0\u0cb8\u0c82\u0caa\u0cb0\u0ccd\u0c95 \u0cb8\u0cae\u0cb8\u0ccd\u0caf\u0cc6 \u0c86\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c.", "\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0cb5\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u00a0\u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb5\u0cbe?\u0c96\u0c82\u0ca1\u0cbf\u0ca4\u0cbe, \u0ca8\u0ca8\u0c97\u0cc6 \u0cb2\u0cc8\u0cab\u0ccd \u0c95\u0cc6\u0cc2\u0c9f\u0ccd\u0c9f \u0c9a\u0cbf\u0ca4\u0ccd\u0cb0\u0cb0\u0c82\u0c97\u00a0\u0c87\u0ca6\u0cc1. \u0cb9\u0cbe\u0c97\u0cbe\u0c97\u0cbf\u0caf\u0cc7 \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c97\u0cb3 \u0cac\u0c97\u0ccd\u0c97\u0cc6 \u0c8e\u0cb2\u0ccd\u0cb2\u0cbe \u0c95\u0ca1\u0cc6\u00a0\u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbe\u0ca8\u0cc1 \u0c95\u0ca8\u0ccd\u0ca8\u0ca1\u0ca6 \u0ca8\u0c9f\u0cbf \u0c8e\u0c82\u0ca6\u0cc1 \u0ca7\u0cc8\u0cb0\u0ccd\u0caf\u0cb5\u0cbe\u0c97\u0cbf\u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0cb2\u0ccd\u0cb2\u0cbf\u0ca8 \u0c9c\u0ca8 \u0ca4\u0ccb\u0cb0\u0cbf\u0cb8\u0cc1\u0cb5 \u0caa\u0ccd\u0cb0\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0ca8\u0cbe\u0ca8\u0cc1\u00a0\u0cae\u0cb0\u0cc6\u0caf\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0ca4\u0cc1\u0c82\u0cac\u0cbe \u0cae\u0cbf\u0cb8\u0ccd \u0cae\u0cbe\u0ca1\u0ccd\u0ca4\u0cbf\u0ca6\u0ccd\u0ca6\u0cc6. \u0c88\u0c97 \u0cae\u0ca4\u0ccd\u0ca4\u0cc6 \u0c95\u0ca8\u0ccd\u0ca8\u0ca1\u00a0\u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0cb5 \u0c96\u0cc1\u0cb7\u0cbf \u0c87\u0ca6\u0cc6.", "\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0caf\u0cbe\u0cb0 \u0cb8\u0c82\u0caa\u0cb0\u0ccd\u0c95\u0ca6\u0cb2\u0ccd\u0cb2\u0cc2\u00a0\u0c87\u0cb0\u0cb2\u0cbf\u0cb2\u0ccd\u0cb5\u0cbe?\u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca6\u0cc1 \u0cb9\u0ccb\u0c97\u0cbf\u0ca4\u0ccd\u0ca4\u0cc1.\u00a0\u0caf\u0cbe\u0cb5\u0ca4\u0ccd\u0ca4\u0cbe\u0ca6\u0cb0\u0cc2 \u0cb9\u0cac\u0ccd\u0cac, \u0cb9\u0cca\u0cb8 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0c89\u0caa\u0ccd\u0caa\u0cbf \u0cb8\u0cb0\u0ccd \u0cb8\u0cc7\u0cb0\u0cbf\u0ca6\u0c82\u0ca4\u0cc6\u00a0\u0c95\u0cc6\u0cb2\u0cb5\u0cb0\u0cbf\u0c97\u0cc6 \u0cb5\u0cbf\u0cb6\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.\u00a0\u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb9\u0cc0\u0cb0\u0ccb\u0caf\u0cbf\u0ca8\u0ccd\u00a0\u0c97\u0cb3\u0cc1 \u0cb8\u0cc6\u0c95\u0cc6\u0c82\u0ca1\u0ccd \u0c87\u0ca8\u0ccd\u0ca8\u0cbf\u0c82\u0c97\u0ccd\u0cb8\u0ccd\u0ca8\u0cb2\u0ccd\u0cb2\u0cbf \u0c85\u0cb5\u0cb0\u0cc1\u00a0\u0c85\u0c95\u0ccd\u0c95\u0cbe\u0ca8\u0ccb, \u0c86\u0c82\u0c9f\u0cc0\u0ca8\u0ccb \u0c86\u0c97\u0cbf\u00a0\u0ca8\u0c9f\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0c86\u0ca6\u0cb0\u0cc6, \u0ca8\u0cc0\u0cb5\u0cc1\u00a0\u0cb9\u0cc0\u0cb0\u0ccb\u0caf\u0cbf\u0ca8\u0ccd \u0c86\u0c97\u0cbf\u0caf\u0cc7 \u0c95\u0cae\u0ccd\u0cac\u0ccd\u0caf\u0cbe\u0c95\u0ccd\u00a0\u0c86\u0c97\u0cbf\u0ca6\u0ccd\u0ca6\u0cc0\u0cb0\u0cbf?\u0cb9\u0ccc\u0ca6\u0cc1, \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0ca4\u0cc1\u0c82\u0cac\u0cbe \u0cb5\u0cb0\u0ccd\u0cb7\u0c97\u0cb3\u00a0\u0ca8\u0c82\u0ca4\u0cb0 \u0cae\u0ca4\u0ccd\u0ca4\u0cc6 \u0ca8\u0c9f\u0cbf\u0cb8\u0cc1\u0cb5 \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6\u0c85\u0ca4\u0ccd\u0ca4\u0cbf\u0c97\u0cc6, \u0c85\u0c95\u0ccd\u0c95\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0cb8\u0cbf\u0c97\u0ccb\u0ca6\u0cc1 \u0ca8\u0cbf\u0c9c.\u00a0\u0c86\u0ca6\u0cb0\u0cc6, \u0ca8\u0ca8\u0c97\u0cbf\u0ca8\u0ccd\u0ca8\u0cc2 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0cb2\u0ccd\u0cb2. \u0ca8\u0cbe\u0ca8\u0cc1\u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0cc2 \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0caf\u0cc7\u00a0\u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6.", "\u0cae\u0ca6\u0cc1\u0cb5\u0cc6 \u0caf\u0cbe\u0cb5\u0ca4\u0ccd\u0ca4\u0cc1?\u0c88\u0c97\u0cb7\u0ccd\u0c9f\u0cc7 \u0cae\u0ca4\u0ccd\u0ca4\u0cc6 \u0cb8\u0cbf\u0ca8\u0cbf\u0cae\u0cbe \u0c95\u0ca1\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6.\u00a0\u0c92\u0cb3\u0ccd\u0cb3\u0cc7\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0c86\u0ca8\u0c82\u0ca4\u0cb0 \u0cae\u0ca6\u0cc1\u0cb5\u0cc6 \u0caf\u0ccb\u0c9a\u0ca8\u0cc6.", "\u0ca8\u0cc0\u0cb5\u0cc1 \u0ca8\u0ccb\u0ca1\u0cbf\u0ca6\u0c82\u0ca4\u0cc6 \u0c88 \u0c97\u0ccd\u0caf\u0cbe\u0caa\u0ccd\u0ca8\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0caf\u0cbe\u0cb5 \u0cb0\u0cc0\u0ca4\u0cbf \u0cac\u0ca6\u0cb2\u0cbe\u0c97\u0cbf\u0ca6\u0cc6?\u0cac\u0ca6\u0cb2\u0cbe\u0cb5\u0ca3\u0cc6 \u0cb8\u0cb9\u0c9c. \u0c86\u0cb0\u0c82\u0cad\u0ca6\u0cbf\u0c82\u0ca6\u0cb2\u0cc2\u00a0\u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cb6\u0cbf\u0cb8\u0ccd\u0ca4\u0cc1\u0cac\u0ca6\u0c9f\u0c9b\u0cbf\u0cb5\u0cbe\u0c97\u0cbf\u0caf\u0cc7 \u0c95\u0cc6\u0cb2\u0cb8\u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cbf\u0ca6\u0cc6. \u0c85\u0ca6\u0cc1 \u0c88\u0c97\u0cb2\u0cc2 \u0cae\u0cc1\u0c82\u0ca6\u0cc1\u00a0\u0cb5\u0cb0\u0cbf\u0ca6\u0cbf\u0ca6\u0cc6. \u0c9f\u0cc6\u0c95\u0ccd\u0ca8\u0cbf\u0c95\u0cb2\u0cbf \u0ca4\u0cc1\u0c82\u0cac\u0cbe \u0cac\u0cc6\u0cb3\u0cc6\u0ca6\u0cbf\u0ca6\u0cc6. \u0caf\u0cbe\u0cb5\u00a0\u0cad\u0cbe\u0cb7\u0cc6\u0c97\u0cc2 \u0c95\u0ca1\u0cbf\u0cae\u0cc6 \u0c87\u0cb2\u0ccd\u0cb2\u0ca6\u0c82\u0ca4\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2\u00a0\u0cb8\u0cbf\u0ca8\u0cbf\u0cae\u0cbe \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cb8\u0ca6\u0ccd\u0caf \u0c9a\u0cbe\u0c82\u0ca6\u0cbf\u0ca8\u0cbf\u0caf \u0caa\u0cbe\u0ca4\u0ccd\u0cb0\u0c97\u0cb3 \u0c86\u0caf\u0ccd\u0c95\u0cc6 \u0caf\u0cbe\u0cb5 \u0cb0\u0cc0\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0ca6\u0cc6?\u0c87\u0cb2\u0ccd\u0cb2\u0cbf \u0c86\u0caf\u0ccd\u0c95\u0cc6 \u0c85\u0ca8\u0ccd\u0ca8\u0ccb\u0ca6\u0c95\u0ccd\u0c95\u0cbf\u0c82\u0ca4 \u0c92\u0cb3\u0ccd\u0cb3\u0cc6\u0caf\u00a0\u0caa\u0cbe\u0ca4\u0ccd\u0cb0 \u0cae\u0cc1\u0c96\u0ccd\u0caf. \u0cac\u0c82\u0ca6 \u0c85\u0cb5\u0c95\u0cbe\u0cb6\u0c97\u0cb3\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf\u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0ccb\u0ca6\u0cc1 \u0c95\u0cb2\u0cbe\u0cb5\u0cbf\u0ca6\u0cb0 \u0c95\u0cc6\u0cb2\u0cb8.\u00a0\u0c86 \u0c95\u0cc6\u0cb2\u0cb8\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc2 \u0ca4\u0cc6\u0cc2\u0ca1\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0ca8\u0ccd\u0ca8 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cb9 \u0caa\u0cbe\u0ca4\u0ccd\u0cb0\u00a0\u0c95\u0cc6\u0cc2\u0ca1\u0cbf \u0c8e\u0c82\u0ca6\u0cb7\u0ccd\u0c9f\u0cc7 \u0c95\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca6\u0cc1 \u0c8e\u0cb2\u0ccd\u0cb2\u0cbe\u00a0\u0ca8\u0c9f \u0ca8\u0c9f\u0cbf\u0caf\u0cb0 \u0c86\u0cb8\u0cc6 \u0c95\u0cc2\u0ca1\u0cbe. \u0c95\u0cc6\u0cc2\u0c9f\u0ccd\u0c9f \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6\u00a0\u0ca8\u0ccd\u0caf\u0cbe\u0caf \u0c92\u0ca6\u0c97\u0cbf\u0cb8\u0ccb\u0ca6\u0cc1 \u0ca8\u0ca8\u0ccd\u0ca8 \u0ca7\u0cb0\u0ccd\u0cae. \u0c85\u0ca6\u0ca8\u0ccd\u0ca8\u0cc1\u00a0\u0cae\u0cbe\u0ca1\u0cc7 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.", "\"\u0c96\u0cc8\u0ca6\u0cbf'\u0caf\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0caa\u0cbe\u0ca4\u0ccd\u0cb0 \u0cb9\u0cc7\u0c97\u0cbf\u0ca6\u0cc6?\u0ca7\u0cbf \u0c87\u0ca6\u0cc6\u0cc2\u0c82\u0ca5\u0cb0 \u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0. \u0ca8\u0ca8\u0c97\u0cc6 \u0ca1\u0ccd\u0caf\u0cbe\u0ca8\u0ccd\u0cb8\u0ccd\u00a0\u0c8e\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c87\u0cb2\u0ccd\u0cb2\u0cbf \u0c85\u0ca6\u0c95\u0ccd\u0c95\u0cc6\u0c85\u0cb5\u0c95\u0cbe\u0cb6 \u0c95\u0cc2\u0ca1\u0cbe \u0c87\u0ca6\u0cc6. \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf \u0cb2\u0ccb\u0caa\u00a0\u0ca6\u0ccb\u0cb7\u0c97\u0cb3\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb9\u0cc6\u0ca3\u0ccd\u0ca3\u0cbe\u0c97\u0cbf\u0caf\u0cc2\u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "\u0cb5\u0cbe\u0c9f\u0ccd \u0ca8\u0cc6\u0c95\u0ccd\u0cb8\u0ccd\u0c9f\u0ccd?\u0cae\u0cc1\u0c82\u0ca6\u0cc6 \u0ca8\u0c9f\u0cbf\u0caf\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf\u00a0\u0ca8\u0c9f\u0cbf\u0cb8\u0cac\u0cc7\u0c95\u0cc6\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cbf\u0c82\u0ca6\u0cbf\u0caf \u0c92\u0c82\u0ca6\u0cc1\u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0ca6\u0cc6\u0cc2\u0ca1\u0ccd\u0ca1 \u0cb8\u0cbf\u0ca8\u0cbf\u0cae\u0cbe.\u00a0\u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0cb0\u0cc2 \u0ca8\u0ca8\u0ccd\u0ca8\u00a0\u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe.", "\u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd \u0cb0\u0cc8\u00a0"], "title": "\u0c86 \u0c97\u0caf\u0cc0 \u0c9a\u0cbe\u0c82\u0ca6\u0cbf\u0ca8\u0cbf!"},
{"url": "https://www.udayavani.com/kannada/news/%E0%B2%AC%E0%B2%BE%E0%B2%B2%E0%B3%8D%E0%B2%95%E0%B2%A8%E0%B2%BF-%E0%B2%B8%E0%B3%8D%E0%B2%AF%E0%B2%BE%E0%B2%82%E0%B2%A1%E0%B2%B2%E0%B3%8D%E2%80%8C%E0%B2%B5%E0%B3%81%E0%B2%A1%E0%B3%8D%E2%80%8C-%E0%B2%B8%E0%B3%81%E0%B2%A6%E0%B3%8D%E0%B2%A6%E0%B2%BF/62475/%E0%B2%A8%E0%B3%8B%E0%B2%B5%E0%B2%A8%E0%B3%8D%E0%B2%A8%E0%B3%81-%E0%B2%B8%E0%B3%81%E0%B2%96%E0%B2%B5%E0%B2%BE%E0%B2%97%E0%B2%BF-%E0%B2%B9%E0%B3%87%E0%B2%B3%E0%B3%81%E0%B2%B5-%E0%B2%B6%E0%B3%8B-%E0%B2%87%E0%B2%A6%E0%B3%81", "content": ["\u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c88\u0c97 \u0cae\u0cb2\u0ccd\u0c9f\u0cbf\u0cae\u0cc0\u0ca1\u0cbf\u0caf\u0cbe \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe, \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf \u0ca8\u0c82\u0ca4\u0cb0 \u0c8e\u0cab\u0cc6\u00b3\u0cae\u0ccd\u0cae\u0cbf\u0c97\u0cc2 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cc7\u0ca1\u0cbf\u0caf\u0ccb \u0c9c\u0cbe\u0c95\u0cbf\u0caf\u0cbe\u0c97\u0cbf \u0cae\u0cc2\u0cb0\u0cc1 \u0c97\u0c82\u0c9f\u0cc6\u0caf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0ca8\u0ccd\u0ca8\u0cc1 \u0cb8\u0ccb\u0cae\u0cb5\u0cbe\u0cb0\u0ca6\u0cbf\u0c82\u0ca6 \u0cb6\u0ca8\u0cbf\u0cb5\u0cbe\u0cb0\u0ca6 \u0ca4\u0ca8\u0c95 92.7 \u0cac\u0cbf\u0c97\u0ccd\u200c \u0c8e\u0cab\u0ccd\u0c8e\u0cae\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cbf\u0c9a\u0ccd\u0c9a\u0cc1 \u0cae\u0cbe\u0ca4\u0cc1, \u0ca8\u0cc7\u0cb0 \u0ca8\u0cc1\u0ca1\u0cbf \u0cae\u0ca4\u0ccd\u0ca4\u0cc1 \u0c85\u0ca8\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c85\u0ca8\u0cbf\u0cb8\u0cbf\u0ca6\u00a0\u0cb9\u0cbe\u0c97\u0cc7 \u0cb9\u0cc7\u0cb3\u0cac\u0cb2\u0ccd\u0cb2 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3 \u0cac\u0cb3\u0c97 \u0c87\u0ca6\u0cb0\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cbe\u0c97\u0cb2\u0cbf\u0ca6\u0cc6\u0caf\u0cbe? \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb9\u0cca\u0cb8 \u0cb9\u0cca\u0cb8 \u0cae\u0cbe\u0ca7\u0ccd\u0caf\u0cae\u0c97\u0cb3\u0ca8\u0ccd\u0ca8\u0cc1 \u0c85\u0cb0\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cbe? \u0c87\u0ca6\u0cc1 \u0c88 \u0c95\u0cbe\u0cb2\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe? \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb5\u0cb0\u0cc7 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0ca6\u0cbe \u0cb0\u0cc6. \u0c9f\u0ccd\u0caf\u0cc2\u0ca8\u0ccd\u200c \u0c87\u0ca8\u0ccd\u200c!", "\u0ca8\u0cbe\u0ca8\u0cc1 \u0cb9\u0cc7\u0cb3\u0ccd\u0cb3\u0ccb\u0ca6\u0cc1 \u0ca8\u0ca8\u0ccd\u0ca8 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8\u0ca6\u0cb2\u0ccd\u0cb2\u0cb7\u0ccd\u0c9f\u0cc7...- \u0cb0\u0cc7\u0ca1\u0cbf\u0caf\u0ccb \u0c9c\u0cbe\u0c95\u0cbf\u0caf\u0cbe\u0ca6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cae\u0cbe\u0ca4\u0cc1", "* \u0ca8\u0cc0\u0cb5\u0cc0\u0c97 \u0cb0\u0cc7\u0ca1\u0cbf\u0caf\u0ccb \u0c9c\u0cbe\u0c95\u0cbf. \u0cb9\u0cc7\u0c97\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6?- \u0c87\u0ca6\u0cc6\u0cc2\u0c82\u0ca6\u0cc1 \u0cb9\u0cca\u0cb8 \u0c85\u0ca8\u0cc1\u0cad\u0cb5. \u0c88 \u0cb9\u0cbf\u0c82\u0ca6\u0cc6 \u0cb0\u0cc7\u0ca1\u0cbf\u0caf\u0ccb \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cb7\u0ccd\u0c9f\u0cc7 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c87\u0ca1\u0cc0 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cbe\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0c85\u0c82\u0ca4\u0cb9 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cae\u0cca\u0ca6\u0cb2\u0cc1 \u0ca8\u0ca8\u0c97\u0cc6 \u0cb0\u0cc7\u0ca1\u0cbf\u0caf\u0ccb\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0ca8\u0cbe, \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0cb9\u0cc7\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cc1 \u0c95\u0cbe\u0ca1\u0cbf\u0ca6\u0cb5\u0cc1. \u0ca8\u0ca8\u0c97\u0cc6 \u0cae\u0cc1\u0c96\u0cb8\u0ccd\u0ca4\u0cc1\u0ca4\u0cbf\u0c97\u0cbe\u0c97\u0cbf \u0c85\u0ca5\u0cb5\u0cbe \u0caf\u0cbe\u0cb0\u0ca8\u0ccd\u0ca8\u0ccb \u0cae\u0cc6\u0c9a\u0ccd\u0c9a\u0cbf\u0cb8\u0cb2\u0cc1 \u0cae\u0cbe\u0ca4\u0ca8\u0cbe\u0ca1\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0cb2\u0ccd\u0cb2\u0cc2 \u0c85\u0cb7\u0ccd\u0c9f\u0cc7 \u0ca8\u0ca8\u0c97\u0cc6 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cc7\u0ca8\u0cc6.", "* \u0caf\u0cbe\u0c95\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0ccd\u0cb0\u0cbf?- \u0ca8\u0ca8\u0ccd\u0ca8 \u0cae\u0ca8\u0cb8\u0ccd\u0cb8\u0cc1 \u0c9a\u0cbf\u0c9f\u0ccd\u0c9f\u0cc6 \u0ca5\u0cb0\u0cbe \u0cb9\u0cbe\u0cb0\u0cbe\u0ca1\u0ccd\u0ca4\u0cbe \u0c87\u0cb0\u0cc1\u0ca4\u0ccd\u0ca4\u0cc6. \u0cb9\u0cca\u0cb8\u0ca4\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cc1\u0ca4\u0ccd\u0ca4\u0ca6\u0cc6. \u0c8e\u0cb7\u0ccd\u0c9f\u0cc1 \u0ca6\u0cbf\u0ca8\u0cbe\u0c82\u0ca4 \u0ca8\u0cbe\u0ca8\u0cc1 \u0c92\u0cb3\u0c97\u0cc6 \u0c87\u0cb0\u0ccb\u0ca6\u0cc1, \u0c9c\u0ca8\u0cb0 \u0c9c\u0cc6\u0cc2\u0ca4\u0cc6 \u0cac\u0cc6\u0cb0\u0cc6\u0caf\u0cac\u0cc7\u0c95\u0cc1, \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0ca8\u0ccb\u0cb5\u0cc1, \u0ca8\u0cb2\u0cbf\u0cb5\u0cc1 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0cb9\u0c82\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c86\u0cb2\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0ca1\u0ccd\u0caf\u0cbe\u0ca8\u0ccd\u0cb8\u0cbf\u0c82\u0c97\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0c95\u0ccd\u0c95\u0cbf\u0ca4\u0cc1. \u0c9c\u0ca8\u0cb0\u0cbf\u0c97\u0cc6 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cc1\u0cb5 \u0c85\u0cb5\u0c95\u0cbe\u0cb6\u0cb5\u0ca6\u0cc1. \u0c88\u0c97 \u0cb0\u0cc7\u0ca1\u0cbf\u0caf\u0ccb. \u0c87\u0ca6\u0cc1 \u0c95\u0cc2\u0ca1\u0cbe \u0c9c\u0ca8\u0cb0 \u0c9c\u0cc6\u0cc2\u0ca4\u0cc6 \u0ca8\u0cc7\u0cb0\u0cbe\u0ca8\u0cc7\u0cb0 \u0cae\u0cbe\u0ca4\u0ca8\u0cbe\u0ca1\u0cc1\u0cb5, \u0cac\u0cc6\u0cb0\u0cc6\u0caf\u0cc1\u0cb5 \u0c92\u0c82\u0ca6\u0cc1 \u0c85\u0cb5\u0c95\u0cbe\u0cb6. \u0c95\u0ccd\u0cb0\u0cc7\u0c9c\u0cbf\u0cb8\u0ccd\u0c9f\u0cbe\u0cb0\u0ccd\u200c, \u0c95\u0ca8\u0cb8\u0cc1\u0c97\u0cbe\u0cb0, \u0c9c\u0cbe\u0ca3 ... \u0cb9\u0cc0\u0c97\u0cc6 \u0cb9\u0cb2\u0cb5\u0cc1 \u0cac\u0cbf\u0cb0\u0cc1\u0ca6\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1 \u0c88 \u0c9c\u0ca8. \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c85\u0cb5\u0c95\u0cbe\u0cb6\u0cb5\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2.", "* \u0ca8\u0cbf\u0cae\u0ccd\u0cae \u0c89\u0ca6\u0ccd\u0ca6\u0cc7\u0cb6\u0cb5\u0cc7\u0ca8\u0cc1?- \u0c9c\u0cc0\u0cb5\u0ca8\u0cb5\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cac\u0cc7\u0c95\u0cc1, \u0c87\u0cb0\u0ccb\u0ca6\u0ca8\u0ccd\u0ca8\u0cc1 \u0c87\u0ca6\u0ccd\u0ca6\u0c82\u0c97\u0cc6 \u0cb9\u0cc7\u0cb3\u0cac\u0cc7\u0c95\u0cc1. \u0ca8\u0ca1\u0cc6\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c95\u0ca3\u0ccd\u0ca3\u0cbf\u0c97\u0cc6 \u0c95\u0c9f\u0ccd\u0c9f\u0cc1\u0cb5\u0c82\u0ca4\u0cc6 \u0c9c\u0ca8\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0ca8\u0ca8\u0ccd\u0ca8 \u0c89\u0ca6\u0ccd\u0ca6\u0cc7\u0cb6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0cb8\u0ca4\u0ccd\u0caf \u0cb9\u0cc7\u0cb3\u0cac\u0cc7\u0c95\u0cc1, \u0c8f\u0ca8\u0ca8\u0ccd\u0ca8\u0cc2 \u0cae\u0cc1\u0c9a\u0ccd\u0c9a\u0cbf\u0ca1\u0cac\u0cbe\u0cb0\u0ca6\u0cc1. \u0ca8\u0ca8\u0c97\u0cc6 \u0cae\u0cc1\u0c9a\u0ccd\u0c9a\u0cbf\u0c9f\u0ccd\u0c9f\u0cc1, \u0cae\u0cc1\u0c96\u0cb8\u0ccd\u0ca4\u0cc1\u0ca4\u0cbf \u0cae\u0cbe\u0ca1\u0cbf \u0c85\u0cad\u0ccd\u0caf\u0cbe\u0cb8\u0cb5\u0cbf\u0cb2\u0ccd\u0cb2. \u0c85\u0ca6\u0cc1 \u0c87\u0cb2\u0ccd\u0cb2\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cc1\u0ca4\u0ccd\u0ca4\u0ca6\u0cc6.", "*\u0c9c\u0ca8\u0cb0\u0cca\u0c82\u0ca6\u0cbf\u0c97\u0cc6 \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0ca4\u0cc1\u0c82\u0cac\u0cbe \u0cb8\u0cc0\u0cb0\u0cbf\u0caf\u0cb8\u0ccd\u200c \u0c86\u0c97\u0cbf \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cbe?- \u0ca8\u0cbe\u0ca8\u0cc1 \u0cb8\u0cc0\u0cb0\u0cbf\u0caf\u0cb8\u0ccd\u200c \u0c86\u0c97\u0cbf \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0c95\u0ccd\u0c95\u0cbf\u0c82\u0ca4 \u0c9c\u0ca8\u0cb0\u0cc7 \u0c88\u0c97 \u0cb8\u0cc0\u0cb0\u0cbf\u0caf\u0cb8\u0ccd\u200c \u0c86\u0ca6 \u0c95\u0cc6\u0cb2 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb2\u0ccd\u0cb2\u0cbf\u0c97\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cac\u0cb0\u0cc0 \u0c95\u0ccd\u0cb0\u0cc7\u0c9c\u0cbf\u0caf\u0cbe\u0c97\u0cbf \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc7 \u0cb8\u0cc0\u0cb0\u0cbf\u0caf\u0cb8\u0ccd\u200c \u0c86\u0c97\u0cbf\u0caf\u0cc2 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0ca6\u0cbe\u0caf\u0cbf\u0ca4\u0cc1. \u0c85\u0cb5\u0cb0 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0ca8\u0ca8\u0ccd\u0ca8 \u0c85\u0ca8\u0cc1\u0cad\u0cb5\u0ca6\u0cb2\u0ccd\u0cb2\u0cbf, \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cac\u0c82\u0ca6 \u0c89\u0ca4\u0ccd\u0ca4\u0cb0 \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cc1 \u0c85\u0cb5\u0cb0\u0cbf\u0c97\u0cc6 \u0cb8\u0cae\u0cbe\u0ca7\u0cbe\u0ca8 \u0ca4\u0c82\u0ca6\u0cb0\u0cc6 \u0cb8\u0cbe\u0c95\u0cc1. \u0ca8\u0ca8\u0ccd\u0ca8 \u0cae\u0cbe\u0ca4\u0cc1\u0c97\u0cb3\u0cbf\u0c82\u0ca6 \u0c92\u0c82\u0ca6\u0cb7\u0ccd\u0c9f\u0cc1 \u0cae\u0ca8\u0cb8\u0ccd\u0cb8\u0cc1\u0c97\u0cb3\u0cbf\u0c97\u0cc6 \u0cb8\u0cbe\u0c82\u0ca4\u0ccd\u0cb5\u0ca8, \u0ca8\u0cc6\u0cae\u0ccd\u0cae\u0ca6\u0cbf, \u0c96\u0cc1\u0cb7\u0cbf \u0cb8\u0cbf\u0c95\u0ccd\u0c95\u0cb0\u0cc6 \u0cb8\u0cbe\u0c95\u0cc1.", "*\u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb0\u0cc7\u0ca1\u0cbf\u0caf\u0ccb \u0cae\u0cc1\u0c82\u0ca6\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc0\u0cb0\u0cbe?- \u0cae\u0cca\u0ca6\u0cb2\u0cc1 \u0c92\u0c82\u0ca6\u0cc6\u0cb0\u0ca1\u0cc1 \u0ca6\u0cbf\u0ca8 \u0caa\u0cc7\u0caa\u0cb0\u0cb2\u0ccd\u0cb2\u0cbf \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc6. \u0caf\u0cbe\u0c95\u0ccb \u0ca8\u0ca8\u0c97\u0cc6 \u0cb8\u0cb0\u0cbf\u0cac\u0cb0\u0cb2\u0cbf\u0cb2\u0ccd\u0cb2. \u0cae\u0cc2\u0cb0\u0ca8\u0cc7 \u0ca6\u0cbf\u0ca8 \u0c85\u0ca6\u0ca8\u0ccd\u0ca8\u0cc1 \u0caa\u0c95\u0ccd\u0c95\u0c95\u0ccd\u0c95\u0cbf\u0c9f\u0ccd\u0c9f\u0cc6. \u0ca8\u0ca8\u0ccd\u0ca8 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1, \u0c86 \u0c95\u0ccd\u0cb7\u0ca3 \u0cac\u0cbe\u0caf\u0cbf\u0c97\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0caf\u0cbe\u0cb5\u0cc1\u0ca6\u0cc7 \u0cae\u0cc1\u0c9a\u0ccd\u0c9a\u0cc1\u0cae\u0cb0\u0cc6\u0caf\u0cbf\u0cb2\u0ccd\u0cb2. \u0c8f\u0ca8\u0cc1 \u0cb9\u0cc7\u0cb3\u0cac\u0cc7\u0c95\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0ccb \u0c85\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6.", "* \u0c87\u0cb2\u0ccd\u0cb2\u0cbf \u0cb8\u0c82\u0ca6\u0cc7\u0cb6, \u0c89\u0caa\u0ca6\u0cc7\u0cb6 \u0c87\u0cb0\u0cc1\u0ca4\u0ccd\u0ca4\u0cbe?- \u0cb8\u0c82\u0ca6\u0cc7\u0cb6, \u0c89\u0caa\u0ca6\u0cc7\u0cb6 \u0caf\u0cbe\u0cb5\u0cc1\u0ca6\u0cc2 \u0c87\u0cb0\u0cb2\u0ccd\u0cb2, \u0cac\u0cb0\u0cc0 \u0cae\u0ca8\u0cb8\u0ccd\u0cb8\u0cbf\u0ca8 \u0cae\u0cbe\u0ca4\u0cc1, \u0ca8\u0ca8\u0ccd\u0ca8 \u0c85\u0ca8\u0cc1\u0cad\u0cb5, \u0ca8\u0cc6\u0ca8\u0caa\u0cc1, \u0c95\u0ca8\u0cb8\u0cc1, \u0ca8\u0ccb\u0cb5\u0cc1-\u0ca8\u0cb2\u0cbf\u0cb5\u0cc1 \u0c85\u0cb7\u0ccd\u0c9f\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c9c\u0ca8 \u0cb9\u0cc7\u0c97\u0cc7 \u0cac\u0cc7\u0c95\u0cbe\u0ca6\u0cb0\u0cc2 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cac\u0cb9\u0cc1\u0ca6\u0cc1.", "* \u0c87\u0ca6\u0cc1 \u0cab\u0ccd\u0caf\u0cbe\u0c95\u0ccd\u0c9f\u0ccd \u0c85\u0ca5\u0cb5\u0cbe \u0c86\u0ccd\u0caf\u0c95\u0ccd\u0c9f\u0ccd?- \u0c86\u0ccd\u0caf\u0c95\u0ccd\u0c9f\u0ccd \u0c95\u0cc7\u0cb5\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0. \u0c85\u0ca6\u0cc1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cc1 \u0cae\u0cc6\u0c9a\u0ccd\u0c9a\u0cbf\u0cb8\u0cb2\u0cc1, \u0cb9\u0cbe\u0c95\u0cbf\u0ca6 \u0cac\u0c82\u0ca1\u0cb5\u0cbe\u0cb3 \u0cb5\u0cbe\u0caa\u0cb8\u0ccd\u200c \u0cac\u0cb0\u0cb2\u0cb7\u0ccd\u0c9f\u0cc7 \u0c86\u0ccd\u0caf\u0c95\u0ccd\u0c9f\u0ccd. \u0c87\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0cc1 \u0cab\u0ccd\u0caf\u0cbe\u0c95\u0ccd\u0c9f\u0ccd. \u0c87\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0c95\u0ccd\u0cb0\u0cc7\u0c9c\u0cbf\u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0c97\u0cb2\u0ccd\u0cb2, \u0cac\u0ca6\u0cb2\u0cbe\u0c97\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0cb7\u0ccd\u0c9f\u0cc7 \u0cb8\u0cbf\u0c97\u0cc1\u0ca4\u0ccd\u0ca4\u0cbe\u0ca8\u0cc6. \u0c92\u0cb0\u0cbf\u0c9c\u0cbf\u0ca8\u0cb2\u0ccd\u200c \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0c85\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0ca8\u0ccb\u0ca1\u0cac\u0cb9\u0cc1\u0ca6\u0cc1.", "*\u0c88 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0ca8\u0cbf\u0cae\u0c97\u0cc6 \u0c8e\u0cb7\u0ccd\u0c9f\u0cc1 \u0caa\u0ccd\u0cb2\u0cb8\u0ccd\u200c?-\u0ca8\u0ca8\u0ccd\u0ca8 \u0cb2\u0cc8\u0cab\u0ccd \u0c9c\u0cb0\u0ccd\u0ca8\u0cbf\u0caf\u0ca8\u0ccd\u0ca8\u0cc1 \u0cb0\u0cbf\u0cb5\u0cc8\u0c82\u0ca1\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c87\u0ca6\u0cc6\u0cc2\u0c82\u0ca6\u0cc1 \u0cb5\u0cc7\u0ca6\u0cbf\u0c95\u0cc6. \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0cac\u0c82\u0ca6\u0cc1, \u0cb9\u0ccb\u0ca6\u0cb5\u0cb0\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1, \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cb5\u0cbf\u0cae\u0cb0\u0ccd\u0cb6\u0cc6 \u0cae\u0cbe\u0ca1\u0cb2\u0cc1, \u0ca8\u0ca8\u0ccd\u0ca8 \u0ca6\u0cbe\u0cb0\u0cc0\u0ca8\u0cbe \u0cb6\u0cc1\u0ca6\u0ccd\u0ca7 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0cbe\u0ca1\u0cbf\u0cb0\u0cc1\u0cb5 \u0ca4\u0caa\u0ccd\u0caa\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0ccd\u0cb2\u0cbf\u0caf\u0cb0\u0ccd\u200c \u0cae\u0cbe\u0ca1\u0cb2\u0cc1 \u0c87\u0ca6\u0cc6\u0cc2\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6. \u0c85\u0ca8\u0cc7\u0c95 \u0cac\u0cbe\u0cb0\u0cbf \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0cb0\u0cb5\u0cbf\u0c9a\u0c82\u0ca6\u0ccd\u0cb0\u0ca8\u0ccd\u200c \u0cb9\u0cbe\u0c97\u0cc6 \u0cae\u0cbe\u0ca1\u0cbf\u0ca6\u0cb0\u0cc1, \u0cb9\u0cc0\u0c97\u0cc6 \u0cae\u0cbe\u0ca1\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0cac\u0cc8\u0ca6\u0cb5\u0cb0\u0cc2 \u0c87\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6 \u0ca8\u0cbe\u0ca8\u0ccd\u0caf\u0cbe\u0cb5\u0ca4\u0ccd\u0ca4\u0cc2 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0cb2\u0ccd\u0cb2. \u0c88\u0c97 \u0c85\u0cb5\u0cc6\u0cb2\u0ccd\u0cb2\u0ca6\u0c95\u0ccd\u0c95\u0cc6 \u0c89\u0ca4\u0ccd\u0ca4\u0cb0 \u0c95\u0cc6\u0cc2\u0ca1\u0cc1\u0cb5 \u0c85\u0ca5\u0cb5\u0cbe \u0ca8\u0ca1\u0cc6\u0ca6 \u0c98\u0c9f\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0c82\u0c9a\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb8\u0cae\u0caf\u0cb5\u0cbf\u0ca6\u0cc1. \u0ca8\u0cbe\u0ca8\u0cc1 \u0ca8\u0ca8\u0ccd\u0ca8 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8\u0ca6\u0cb2\u0ccd\u0cb2\u0cb7\u0ccd\u0c9f\u0cc7 \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0c95\u0ccd\u0c95\u0cc6 \u0cae\u0ca4\u0ccd\u0ca4\u0cc2\u0cac\u0ccd\u0cac\u0cb0 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8 \u0cac\u0cc7\u0cb0\u0cc6\u0caf\u0ca6\u0ccd\u0ca6\u0cc7 \u0c87\u0cb0\u0cac\u0cb9\u0cc1\u0ca6\u0cc1. \u0c8e\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c95\u0cb3\u0cc6\u0ca6\u0cc1 \u0cb9\u0ccb\u0ca6 \u0ca8\u0ca8\u0ccd\u0ca8 \u0cb8\u0c82\u0cac\u0c82\u0ca7\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c87\u0ca6\u0cc6\u0cc2\u0c82\u0ca6\u0cc1 \u0cb5\u0cc7\u0ca6\u0cbf\u0c95\u0cc6. \u0cb9\u0cbf\u0c82\u0ca6\u0cc6 \u0ca8\u0cbe\u0ca8\u0cc1 \u0c9a\u0cc6\u0ca8\u0ccd\u0ca8\u0cc8\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97 \u0c92\u0cac\u0ccd\u0cac\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88\u0c97 \u0c85\u0cb5\u0cb0 \u0cb8\u0c82\u0caa\u0cb0\u0ccd\u0c95\u0cb5\u0cc7 \u0cac\u0cbf\u0c9f\u0ccd\u0c9f\u0cc1\u0cb9\u0ccb\u0c97\u0cbf\u0ca4\u0ccd\u0ca4\u0cc1. \u0ca8\u0ca8\u0ccd\u0ca8 \u0cac\u0cc6\u0cb3\u0cb5\u0ca3\u0cbf\u0c97\u0cc6\u0caf\u0cb2\u0ccd\u0cb2\u0cbf \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0cb5\u0cc1 \u0c87\u0ca6\u0cc6. \u0cae\u0cca\u0ca8\u0ccd\u0ca8\u0cc6 \u0cb6\u0ccb \u0cae\u0cc1\u0c97\u0cbf\u0cb8\u0cbf \u0cb9\u0cca\u0cb0\u0c97\u0ca1\u0cc6 \u0cac\u0cb0\u0cc1\u0cb5\u0cbe\u0c97 \u0c85\u0cb5\u0cb0\u0cbf\u0c97\u0cc6 \u0c95\u0cb0\u0cc6\u0cae\u0cbe\u0ca1\u0cbf, \"\u0cb6\u0ccb \u0ca8\u0ca1\u0cc6\u0cb8\u0cbf\u0c95\u0cc6\u0cc2\u0ca1\u0cc1\u0cb5\u0cbe\u0c97 \u0ca8\u0cbf\u0cae\u0ccd\u0cae \u0ca8\u0cc6\u0ca8\u0caa\u0cbe\u0caf\u0cbf\u0ca4\u0cc1' \u0c8e\u0c82\u0ca6\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cc6.", "*\u0c9f\u0ccd\u0cb0\u0cbe\u0cab\u0cbf\u0c95\u0ccd\u200c\u0ca8\u0cb2\u0ccd\u0cb2\u0cbf \u0c87\u0cb0\u0ccb\u0cb0\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0c88 \u0cb6\u0ccb \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6\u0caf\u0cb2\u0ccd\u0cb2?- \u0c85\u0ca6\u0cc1 \u0ca8\u0cbf\u0c9c. \u0c86\u0ca6\u0cb0\u0cc6, \u0ca8\u0ca8\u0ccd\u0ca8 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca4\u0cb2\u0cc1\u0caa\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca6\u0cc6. \u0c8e\u0cb2\u0ccd\u0cb2\u0cb0\u0cc2 \u0c95\u0cc7\u0cb3\u0cc1\u0cb5\u0c82\u0ca4\u0cb9 \u0cb9\u0ccb\u0cae\u0ccd\u0cb2\u0cbf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0cbe\u0c97\u0cac\u0cc7\u0c95\u0cc1 \u0c87\u0ca6\u0cc1. \u0ca8\u0ca8\u0ccd\u0ca8 \u0cae\u0ca8\u0cc6\u0caf\u0cb2\u0ccd\u0cb2\u0cc2 \u0cb0\u0cc7\u0ca1\u0cbf\u0caf\u0ccb \u0c87\u0cb2\u0ccd\u0cb2. \u0cae\u0cca\u0ca6\u0cb2\u0cc1 \u0cae\u0ca8\u0cc6\u0c97\u0cc6 \u0cb0\u0cc7\u0ca1\u0cbf\u0caf\u0ccb \u0ca4\u0c82\u0ca6\u0cbf\u0ca1\u0cc1\u0cb5\u0c82\u0ca4\u0cc6 \u0cae\u0c97\u0cb3\u0cbf\u0c97\u0cc6 \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97 \u0c92\u0c82\u0ca6\u0cb7\u0ccd\u0c9f\u0cc1 \u0cae\u0c82\u0ca6\u0cbf\u0c97\u0cc6 \u0ca8\u0cbe\u0ca8\u0cc7 \u0cb0\u0cc7\u0ca1\u0cbf\u0caf\u0ccb \u0c95\u0cc6\u0cc2\u0ca1\u0cbf\u0cb8\u0cbf, \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0c95\u0cc7\u0cb3\u0cbf \u0c8e\u0ca8\u0ccd\u0ca8\u0cac\u0cc7\u0c95\u0cc1. (\u0ca8\u0c97\u0cc1\u0ca4\u0ccd\u0ca4\u0cbe).", "* \u0c87\u0cb2\u0ccd\u0cb2\u0cbf \u0c8f\u0ca8\u0cc6\u0cb2\u0ccd\u0cb2\u0cbe \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc0\u0cb0\u0cbf?- \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0caf\u0cbe\u0ca8, \u0cab\u0ccd\u0caf\u0cbe\u0cae\u0cbf\u0cb2\u0cbf, \u0c95\u0ca8\u0cb8\u0cc1 ... \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cbe \u0cb5\u0cbf\u0cb7\u0caf\u0c97\u0cb3 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6.", "* \u0c87\u0ca6\u0cc1 \u0ca8\u0cbf\u0cae\u0ccd\u0cae \u0cb0\u0cc7\u0ca1\u0cbf\u0caf\u0ccb \u0cac\u0caf\u0ccb\u0c97\u0ccd\u0cb0\u0cab\u0cbf \u0c86\u0c97\u0cc1\u0ca4\u0ccd\u0ca4\u0cbe?- \u0c86\u0ca6\u0cb0\u0cc2 \u0c86\u0c97\u0cac\u0cb9\u0cc1\u0ca6\u0cc1. \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0cb5\u0cc0\u0ca1\u0cbf\u0caf\u0ccb \u0cac\u0caf\u0ccb\u0c97\u0ccd\u0cb0\u0cab\u0cbf\u0ca8\u0cc2 \u0c86\u0c97\u0cac\u0cb9\u0cc1\u0ca6\u0cc1.", "* \u0cb0\u0cc7\u0ca1\u0cbf\u0caf\u0ccb \u0c9c\u0cbe\u0c95\u0cbf\u0c97\u0cc6 \u0cb8\u0c82\u0cad\u0cbe\u0cb5\u0ca8\u0cc6 \u0c9c\u0cbe\u0cb8\u0ccd\u0ca4\u0cbf \u0c87\u0cb0\u0cc1\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0cbf?- \u0cb8\u0c82\u0cad\u0cbe\u0cb5\u0ca8\u0cc6\u0c97\u0cbf\u0c82\u0ca4 \u0c87\u0cb2\u0ccd\u0cb2\u0cbf \u0ca8\u0c82\u0cac\u0cbf\u0c95\u0cc6 \u0cae\u0cc1\u0c96\u0ccd\u0caf\u0cb5\u0cbe\u0caf\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cc1\u0c82\u0ca6\u0cc6 \u0c9f\u0cbf\u0c86\u0cb0\u0ccd\u200c\u0caa\u0cbf \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0ca8\u0ccd\u0ca8 \u0cb8\u0c82\u0cad\u0cbe\u0cb5\u0ca8\u0cc6 \u0c8f\u0cb0\u0cbf\u0cb8\u0cbf \u0c8e\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6 (\u0ca8\u0c97\u0cc1\u0ca4\u0ccd\u0ca4\u0cbe)", "* \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cbf\u0ca8 \u0ca8\u0cbf\u0cae\u0ccd\u0cae \u0cb6\u0ccb \u0c95\u0cc7\u0cb3\u0cbf\u0ca6\u0cb5\u0cb0\u0cbf\u0c82\u0ca6 \u0cb8\u0cbf\u0c95\u0ccd\u0c95\u0cbf\u0cb0\u0cc1\u0cb5 \u0cb0\u0cc6\u0cb8\u0ccd\u0caa\u0cbe\u0ca8\u0ccd\u0cb8\u0ccd\u200c?- \u0ca8\u0cbf\u0ca8\u0ccd\u0ca8\u0cc6 \u0caa\u0ca4\u0ccd\u0cb0\u0c95\u0cb0\u0ccd\u0ca4 \u0c97\u0cc6\u0cb3\u0cc6\u0caf \u0c9c\u0ccb\u0c97\u0cbf \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc1. \u0c85\u0cb5\u0cb0 \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cca\u0cac\u0ccd\u0cac\u0cb0\u0cc1 \u0ca8\u0ca8\u0ccd\u0ca8 \u0cb6\u0ccb \u0c95\u0cc7\u0cb3\u0cbf\u0ca6 \u0ca8\u0c82\u0ca4\u0cb0 \u0c85\u0cb5\u0cb0 \u0cae\u0c97\u0ca8\u0cbf\u0c97\u0cc6 \u0cac\u0cc8\u0caf\u0cac\u0cbe\u0cb0\u0ca6\u0cc6\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cb0\u0c82\u0ca4\u0cc6. \u0cae\u0cca\u0ca6\u0cb2\u0cc1 \u0c92\u0cac\u0ccd\u0cac\u0cb0\u0cc1 \u0cae\u0cc6\u0cb8\u0cc7\u0c9c\u0ccd\u200c \u0cb9\u0cbe\u0c95\u0cbf, \u0ca8\u0cc0\u0cb5\u0cc1 \u0ca4\u0caf\u0cbe\u0cb0\u0cbe\u0c97\u0cbf \u0cac\u0c82\u0ca6\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0c82\u0ca4\u0cbf\u0ca6\u0cc6, \u0cae\u0cbe\u0ca4\u0cc1\u0c97\u0cb3\u0cc1 \u0cb9\u0cc3\u0ca6\u0caf\u0ca6\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c85\u0c82\u0ca6\u0cb0\u0cc1. \u0c85\u0ca6\u0c95\u0ccd\u0c95\u0cc6 \u0c8e\u0cb0\u0ca1\u0cc1 \u0ca6\u0cbf\u0ca8 \u0c95\u0cbe\u0caf\u0cbf\u0cb0\u0cbf \u0c85\u0c82\u0ca6\u0cc6. \u0c85\u0ca6\u0cc7 \u0cb0\u0cc0\u0ca4\u0cbf \u0c88\u0c97 \u0caa\u0cc7\u0caa\u0cb0\u0ccd\u200c \u0caa\u0c95\u0ccd\u0c95\u0c95\u0ccd\u0c95\u0cbf\u0c9f\u0ccd\u0c9f\u0cc1 \u0cae\u0ca8\u0cb8\u0ccd\u0cb8\u0cbf\u0ca8\u0cbf\u0c82\u0ca6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "*\u0c8e\u0cb7\u0ccd\u0c9f\u0cc1 \u0ca6\u0cbf\u0ca8 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cc1\u0ca4\u0ccd\u0ca4\u0cc6?-\u0c9c\u0ca8\u0cb0\u0cbf\u0c97\u0cc6 \u0cac\u0cc7\u0cb8\u0cb0 \u0c86\u0c97\u0cbf \u0cb8\u0cbe\u0c95\u0caa\u0ccd\u0caa\u0cbe \u0c85\u0ca8\u0ccd\u0ca8\u0cc1\u0cb5\u0cb5\u0cb0\u0cc6\u0c97\u0cc6 \u0cae\u0cbe\u0ca4\u0cbe\u0ca1\u0ccd\u0ca4\u0cc0\u0ca8\u0cbf ..."], "title": "\u0ca8\u0ccb\u0cb5\u0ca8\u0ccd\u0ca8\u0cc1 \u0cb8\u0cc1\u0c96\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0cb5 \u0cb6\u0ccb \u0c87\u0ca6\u0cc1"},
{"url": "https://www.udayavani.com/kannada/news/%E0%B2%B8%E0%B2%82%E0%B2%A6%E0%B2%B0%E0%B3%8D%E0%B2%B6%E0%B2%A8%E0%B2%97%E0%B2%B3%E0%B3%81/84819/%E0%B2%B0%E0%B2%A8%E0%B3%8D%E0%B2%A8%E0%B2%A6%E0%B2%82%E0%B2%A5-%E0%B2%B9%E0%B3%81%E0%B2%A1%E0%B3%81%E0%B2%97%E0%B2%BF%E0%B2%AF-%E0%B2%AC%E0%B3%81%E0%B2%B2%E0%B3%86%E0%B2%9F%E0%B3%8D%E2%80%8C%E0%B2%A8%E0%B2%82%E0%B2%A5-%E0%B2%AE%E0%B2%BE%E0%B2%A4%E0%B3%81%E0%B2%97%E0%B2%B3%E0%B3%81", "content": ["1. \u0cb9\u0cbe\u0caf\u0ccd\u200c, \u0cb9\u0cc7\u0c97\u0cbf\u0ca6\u0cc6 \u0cb2\u0cc8\u0cab\u0ccd?- \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0cc6. \u0cb9\u0cca\u0cb8 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cb9\u0cca\u0cb8 \u0cb9\u0cca\u0cb8 \u0cac\u0cc6\u0cb3\u0cb5\u0ca3\u0cbf\u0c97\u0cc6\u0c97\u0cb3\u0cbe\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0cb8\u0ca6\u0ccd\u0caf \"\u0cb0\u0ca8\u0ccd\u0ca8' \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cb8\u0cbf\u0ca6\u0ccd\u0ca7\u0cb5\u0cbe\u0c97\u0cbf\u0ca6\u0cc6. \u0c88 \u0cb5\u0cb0\u0ccd\u0cb7\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \"\u0cb0\u0ca8\u0ccd\u0ca8' \u0c95\u0cc2\u0ca1\u0cbe \u0c92\u0c82\u0ca6\u0cc1. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \"\u0cb0\u0ca5\u0cbe\u0cb5\u0cb0' \u0c9a\u0cbf\u0ca4\u0ccd\u0cb0 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb5\u0cb0\u0ccd\u0cb7\u0ca6 \u0c95\u0cc6\u0cc2\u0ca8\u0cc6\u0caf\u0cb2\u0ccd\u0cb2\u0cbf \u0c86 \u0c9a\u0cbf\u0ca4\u0ccd\u0cb0 \u0ca4\u0cc6\u0cb0\u0cc6\u0c95\u0cbe\u0ca3\u0cb2\u0cbf\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c88 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cca\u0c82\u0ca6\u0cbf\u0cb7\u0ccd\u0c9f\u0cc1 \u0cb9\u0cca\u0cb8 \u0cac\u0cc6\u0cb3\u0cb5\u0ca3\u0cbf\u0c97\u0cc6\u0c97\u0cb3\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6. \u0ca8\u0cbe\u0ca8\u0c82\u0ca4\u0cc2 \u0ca4\u0cc1\u0c82\u0cac\u0cbe \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6, \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7\u0ca8\u0cc6.", "2. \"\u0cb0\u0ca8\u0ccd\u0ca8' \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1?- \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbe\u0c97\u0cb2\u0cc7 \u0ca4\u0cc1\u0c82\u0cac\u0cbe \u0c8e\u0c95\u0ccd\u0cb8\u0cc6\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc6. \u0ca8\u0ca8\u0ccd\u0ca8 \u0ca8\u0cbe\u0cb2\u0ccd\u0c95\u0ca8\u0cc7 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0cb8\u0cc1\u0ca6\u0cc0\u0caa\u0ccd\u200c \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \"\u0cb0\u0ca8\u0ccd\u0ca8' \u0cae\u0cc2\u0cb2\u0c95 \u0c86 \u0c85\u0cb5\u0c95\u0cbe\u0cb6 \u0cac\u0c82\u0ca4\u0cc1. \u0cae\u0ca7\u0cc1\u0cac\u0cbe\u0cb2\u0cb0\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0ca4\u0cbe\u0cb0\u0cbe\u0cac\u0cb3\u0c97\u0cb5\u0cbf\u0cb0\u0cc1\u0cb5 \u0c9a\u0cbf\u0ca4\u0ccd\u0cb0 \"\u0cb0\u0ca8\u0ccd\u0ca8'. \u0ca6\u0cc6\u0cc2\u0ca1\u0ccd\u0ca1 \u0c95\u0cb2\u0cbe\u0cb5\u0cbf\u0ca6\u0cb0 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cbf\u0ca6 \u0c96\u0cc1\u0cb7\u0cbf \u0c87\u0ca6\u0cc6. \u00a0\u0c9f\u0cc6\u0c95\u0ccd\u0ca8\u0cbf\u0c95\u0cb2\u0cbf \u0ca4\u0cc1\u0c82\u0cac\u0cbe \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0c86\u0ca6 \u0ca4\u0c82\u0ca1. \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c, \u0cb8\u0ccd\u0cb5\u0cbf\u0c9f\u0ccd\u0c9c\u0cb0\u0ccd\u0cb2\u0cc6\u0c82\u0ca1\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c95\u0ca1\u0cc6 \u0cb6\u0cc2\u0c9f\u0cbf\u0c82\u0c97\u0ccd\u200c \u0c86\u0c97\u0cbf\u0ca6\u0cc6. \u0c88 \u0cb5\u0cb0\u0ccd\u0cb7\u0ca6 \u0c85\u0ca6\u0ccd\u0ca7\u0cc2\u0cb0\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c87\u0ca6\u0cc1 \u0c95\u0cc2\u0ca1\u0cbe \u0c92\u0c82\u0ca6\u0cc1.\u00a0", "3. \u0ca6\u0cb0\u0ccd\u0cb6\u0ca8\u0ccd\u200c \u0cb9\u0cbe\u0c97\u0cc2 \u0cb8\u0cc1\u0ca6\u0cc0\u0caa\u0ccd\u200c \u0c87\u0cac\u0ccd\u0cac\u0cb0 \u0c9c\u0cc6\u0cc2\u0ca4\u0cc6\u0caf\u0cc2 \u00a0\u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc0\u0cb0\u0cbf. \u0c86 \u0c87\u0cac\u0ccd\u0cac\u0cb0\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cbf\u0ca6 \u0c85\u0ca8\u0cc1\u0cad\u0cb5 \u0cb9\u0cc7\u0c97\u0cbf\u0ca4\u0ccd\u0ca4\u0cc1?- \u0c87\u0cac\u0ccd\u0cac\u0cb0\u0cc1 \u0ca8\u0c9f\u0cb0\u0cbf\u0c97\u0cc2 \u0c85\u0cb5\u0cb0\u0ca6\u0ccd\u0ca6\u0cc7 \u0c86\u0ca6 \u0c92\u0c82\u0ca6\u0cc1 \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c, \u0cb8\u0ccd\u0c9f\u0cc8\u0cb2\u0ccd\u200c, \u0cae\u0ccd\u0caf\u0cbe\u0ca8\u0cb0\u0cbf\u0cb8\u0c82 \u0c87\u0ca6\u0cc6. \u0c87\u0cac\u0ccd\u0cac\u0cb0\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3\u0cc1, \u0c85\u0cb5\u0cb0\u0ca6\u0ccd\u0ca6\u0cc7 \u0c86\u0ca6 \u0c85\u0cad\u0cbf\u0cae\u0cbe\u0ca8\u0cbf \u0cac\u0cb3\u0c97\u0cb5\u0cbf\u0ca6\u0cc6. \u0c86\u0ca6\u0cb0\u0cc2 \u0cb9\u0cca\u0cb8\u0cac\u0cb3\u0cbe\u0ca6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.\"\u0cb8\u0cc1\u0ca6\u0cc0\u0caa\u0ccd\u200c \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0cb5\u0cbe\u0c97 \u0cad\u0caf \u0c86\u0c97\u0cb2\u0cbf\u0cb2\u0ccd\u0cb5\u0cbe' \u0c8e\u0c82\u0ca6\u0cc1 \u0c85\u0ca8\u0cc7\u0c95\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbf\u0c9c \u0cb9\u0cc7\u0cb3\u0cac\u0cc7\u0c95\u0cc6\u0c82\u0ca6\u0cb0\u0cc6, \u0ca8\u0ca8\u0c97\u0cc6 \u0caf\u0cbe\u0cb5 \u0cad\u0caf\u0cb5\u0cc2 \u0c86\u0c97\u0cb2\u0cbf\u0cb2\u0ccd\u0cb2. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \"\u0cb0\u0ca8\u0ccd\u0ca8' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0ca8\u0ccd\u0ca8 \u0cac\u0cb9\u0cc1\u0ca4\u0cc7\u0c95 \u0ca6\u0cc3\u0cb6\u0ccd\u0caf\u0c97\u0cb3\u0cc6\u0cb2\u0ccd\u0cb2\u0cb5\u0cc2 \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0caf\u0cc7 \u0c87\u0ca6\u0cc6. \u0caa\u0ccd\u0cb0\u0ca4\u0cbf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cc2 \u0cb9\u0cc7\u0cb3\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c9a\u0cbf\u0c95\u0ccd\u0c95 \u0c9a\u0cbf\u0c95\u0ccd\u0c95 \u0c8e\u0c95\u0ccd\u0cb8\u0ccd\u200c\u0caa\u0ccd\u0cb0\u0cc6\u0cb6\u0ca8\u0ccd\u200c\u0ca8\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0c85\u0c82\u0cb6 \u0c95\u0cc2\u0ca1\u0cbe \u0cb9\u0cc0\u0c97\u0cc6\u0caf\u0cc7 \u0cac\u0cb0\u0cac\u0cc7\u0c95\u0cc6\u0c82\u0ca6\u0cc1 \u0cb9\u0cc7\u0cb3\u0cbf \u0cae\u0ccc\u0cb2\u0ccd\u0ca1\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf, \u0ca8\u0ca8\u0c97\u0cc6 \u0c87\u0cac\u0ccd\u0cac\u0cb0\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0c92\u0cac\u0ccd\u0cac\u0cb0\u0cc1 \u0ca8\u0c82\u0ca6\u0c95\u0cbf\u0cb6\u0ccb\u0cb0\u0ccd\u200c, \u0c87\u0ca8\u0ccd\u0ca8\u0cca\u0cac\u0ccd\u0cac\u0cb0\u0cc1 \u0cb8\u0cc1\u0ca6\u0cc0\u0caa\u0ccd\u200c. \u0ca8\u0ca8\u0c97\u0cc6 \u0c87\u0cac\u0ccd\u0cac\u0cb0 \u0c9c\u0cc6\u0cc2\u0ca4\u0cc6\u0caf\u0cc2 \u0ca8\u0c9f\u0cbf\u0cb8\u0cbf\u0ca6 \u0c96\u0cc1\u0cb7\u0cbf \u0c87\u0ca6\u0cc6.\u00a0", "4. \u0caa\u0cc1\u0ca8\u0cc0\u0ca4\u0ccd\u200c \u0c9c\u0cc6\u0cc2\u0ca4\u0cc6 \"\u0cb0\u0ca3\u0cb5\u0cbf\u0c95\u0ccd\u0cb0\u0cae'\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cc6 \u0c92\u0c82\u0ca6\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cb0\u0ccd\u0c95\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0c82\u0ca4\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cb2\u0ccd\u0cb5\u0cbe?- \u0cb9\u0ccc\u0ca6\u0cc1, \u0caf\u0cbe\u0c95\u0ccb \u0c86\u0c97\u0cb2\u0cbf\u0cb2\u0ccd\u0cb2. \u0cac\u0cb9\u0cc1\u0cb6\u0c83 \u0caf\u0cbe\u0cb0\u0ca7\u0ccd\u0ca6\u0ccb \u0ca6\u0cc3\u0cb7\u0ccd\u0c9f\u0cbf \u0cac\u0cbf\u0ca6\u0ccd\u0ca6\u0cbf\u0cb0\u0cac\u0cc7\u0c95\u0cc1. \u0cb8\u0ca4\u0ca4\u0cb5\u0cbe\u0c97\u0cbf \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca6\u0cc3\u0cb7\u0ccd\u0c9f\u0cbf \u0c87\u0cb0\u0cac\u0cb9\u0cc1\u0ca6\u0cc7\u0ca8\u0ccb ... \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0cb5 \u0c86\u0cb8\u0cc6 \u0c87\u0ca6\u0cc6. \"\u0cb0\u0ca3\u0cb5\u0cbf\u0c95\u0ccd\u0cb0\u0cae'\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cb2\u0cc1 \u0ca1\u0cc7\u0c9f\u0ccd\u200c \u0c95\u0ccd\u0cb2\u0cbe\u0cb6\u0ccd\u200c \u0c86\u0caf\u0ccd\u0ca4\u0cc1. \u0cb8\u0cbe\u0ca7\u0ccd\u0caf\u0cb5\u0cbe\u0ca6\u0cb0\u0cc6 \u0c88 \u0cb5\u0cb0\u0ccd\u0cb7 \u0c85\u0cb5\u0cb0 \u0c9c\u0cc6\u0cc2\u0ca4\u0cc6 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c88 \u0cb8\u0cb2 \u0c85\u0cb5\u0c95\u0cbe\u0cb6\u0cb5\u0ca8\u0ccd\u0ca8\u0cc1 \u0cae\u0cbf\u0cb8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "5. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0ca4\u0cc1\u0c82\u0cac\u0cbe \u0ca8\u0cbf\u0cae\u0ccd\u0cae\u0ca6\u0cc7 \u0cb8\u0cc1\u0ca6\u0ccd\u0ca6\u0cbf?- \u0cb9\u0ccc\u0ca6\u0cc1, \u0c8e\u0cb2\u0ccd\u0cb2\u0cb5\u0cc2 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0caa\u0cac\u0ccd\u0cb2\u0cbf\u0cb8\u0cbf\u0c9f\u0cbf. \"\u0cb5\u0cbe\u0cb8\u0ccd\u0ca4\u0cc1\u0caa\u0ccd\u0cb0\u0c95\u0cbe\u0cb0' \u0cac\u0cbf\u0c9f\u0ccd\u0c9f\u0cb3\u0c82\u0ca4\u0cc6, \"\u0cb0\u0ca3\u0cb5\u0cbf\u0c95\u0ccd\u0cb0\u0cae'\u0ca6\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cb3\u0c82\u0ca4\u0cc6 ... \u0cb9\u0cc0\u0c97\u0cc6 \u0cb8\u0cc1\u0ca6\u0ccd\u0ca6\u0cbf \u0cae\u0cc7\u0cb2\u0cc6 \u0cb8\u0cc1\u0ca6\u0ccd\u0ca6\u0cbf. \u0c9c\u0cc6\u0cc2\u0ca4\u0cc6\u0c97\u0cc6 \u0c8f\u0ca8\u0cc7\u0ca8\u0ccb \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0cc1. \u0ca8\u0cbe\u0ca8\u0cc1 \u0c86 \u0cac\u0c97\u0ccd\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0ca6\u0cc1 \u0c95\u0cc2\u0ca1\u0cbe \u0c92\u0c82\u0ca6\u0cc1 \u0cb0\u0cc0\u0ca4\u0cbf\u0caf \u0caa\u0ccd\u0cb0\u0c9a\u0cbe\u0cb0 \u0c85\u0cb2\u0ccd\u0cb5\u0cbe? \"\u0cb0\u0ca3\u0cb5\u0cbf\u0c95\u0ccd\u0cb0\u0cae' \u0ca1\u0cc7\u0c9f\u0ccd\u0cb8\u0ccd\u200c \u0c95\u0ccd\u0cb2\u0cbe\u0cb6\u0ccd\u200c \u0c86\u0c97\u0cbf \u0cac\u0cbf\u0c9f\u0ccd\u0c9f\u0cb0\u0cc2 \u0c85\u0ca6\u0c95\u0ccd\u0c95\u0cc2 \u0c8f\u0ca8\u0cc7\u0ca8\u0ccb \u0c95\u0ca5\u0cc6 \u0c95\u0c9f\u0ccd\u0c9f\u0cb2\u0cbe\u0caf\u0cbf\u0ca4\u0cc1. \u0c87\u0ca8\u0ccd\u0ca8\u0cc1 \u0c85\u0ca8\u0cc7\u0c95\u0cb0\u0cc1 \u0cb0\u0c9a\u0cbf\u0ca4\u0cbe\u0c97\u0cc6 \u0c86\u0c9f\u0cbf\u0c9f\u0ccd\u0caf\u0cc2\u0ca1\u0ccd\u200c, \u0cab\u0ccb\u0ca8\u0ccd\u200c \u0caa\u0cbf\u0c95\u0ccd\u200c \u0cae\u0cbe\u0ca1\u0cb2\u0ccd\u0cb2 .. \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cbf\u0ca6\u0cb0\u0cc1. \u0c85\u0cb2\u0ccd\u0cb2\u0cbe\u0cb0\u0cc0, \u0cab\u0ccb\u0ca8\u0ccd\u200c \u0cae\u0cbe\u0ca1\u0cbf\u0ca6\u0ccd\u0cb0\u0cc6 \u0ca4\u0cbe\u0ca8\u0cc7 \u0caa\u0cbf\u0c95\u0ccd\u200c \u0cae\u0cbe\u0ca1\u0ccb\u0ca6\u0cc1. \u0cab\u0ccb\u0ca8\u0ccd\u200c \u0cae\u0cbe\u0ca1\u0ca6\u0cc7 \u0c85\u0ca5\u0cb5\u0cbe \u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0ca6\u0cc7 \u0c85\u0ca6\u0ccd\u0cb9\u0cc7\u0c97\u0cc6 \u0c8f\u0ca8\u0cc7\u0ca8\u0ccb \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6? \u0c8f\u0ca8\u0cc7 \u0cb5\u0cbf\u0cb7\u0caf \u0c87\u0ca6\u0ccd\u0cb0\u0cc1 \u0cae\u0cca\u0ca6\u0cb2\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0c95\u0cc7\u0cb3\u0cbf. \u0cab\u0ccb\u0ca8\u0ccd\u200c\u0c97\u0cc6 \u0ca8\u0cbe\u0ca8\u0cc1 \u0cb8\u0cbf\u0c95\u0ccd\u0c95\u0cbf\u0caf\u0cc7 \u0cb8\u0cbf\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0cca\u0ca6\u0cb2\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb0\u0c9a\u0cbf\u0ca4\u0cbe\u0c97\u0cc6 \u0c86\u0c9f\u0cbf\u0c9f\u0ccd\u0caf\u0cc2\u0ca1\u0ccd\u200c \u0c85\u0c82\u0ca4\u0cb9 \u0cad\u0cbe\u0cb5\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6 \u0ca8\u0ca8\u0ccd\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0ca8\u0c82\u0ca4\u0cb0 \"\u0ca8\u0cbf\u0cae\u0ccd\u0cae \u0cac\u0c97\u0ccd\u0c97\u0cc6 \u0ca4\u0caa\u0ccd\u0caa\u0cbe\u0c97\u0cbf \u0cad\u0cbe\u0cb5\u0cbf\u0cb8\u0cbf\u0ca6\u0ccd\u0ca6\u0cc6\u0cb5\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0c95\u0ccd\u0cb2\u0ccb\u0cb8\u0ccd\u200c \u0c86\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cc1 \u0cb8\u0cc1\u0c96\u0cbe\u0cb8\u0cc1\u0cae\u0ccd\u0cae\u0ca8\u0cc6 \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0ccb\u0ca6\u0cc1 \u0c8e\u0cb7\u0ccd\u0c9f\u0cc1 \u0cb8\u0cb0\u0cbf \u0cb9\u0cc7\u0cb3\u0cbf?", "6. \u0cb0\u0c9a\u0cbf\u0ca4\u0cbe\u0c97\u0cc6 \u0c85\u0cb5\u0c95\u0cbe\u0cb6\u0cb5\u0cbf\u0cb2\u0ccd\u0cb2\u0cb5\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb8\u0c96\u0ca4\u0ccd\u200c \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0cab\u0ccb\u0c9f\u0ccb\u0cb6\u0cc2\u0c9f\u0ccd\u200c \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0caf\u0cbf\u0ca4\u0ccd\u0ca4\u0cb2\u0ccd\u0cb2?- \u0c92\u0c82\u0ca6\u0c82\u0ca4\u0cc2 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c85\u0cb5\u0c95\u0cbe\u0cb6 \u0c97\u0cbf\u0c9f\u0ccd\u0c9f\u0cbf\u0cb8\u0cc1\u0cb5\u0c82\u0ca4\u0cb9 \u0cb8\u0ccd\u0ca5\u0cbf\u0ca4\u0cbf \u0ca8\u0ca8\u0c97\u0cbf\u0ca8\u0ccd\u0ca8\u0cc1 \u0cac\u0c82\u0ca6\u0cbf\u0cb2\u0ccd\u0cb2. \u0c85\u0c82\u0ca4\u0cb9 \u0c95\u0cbe\u0cb2 \u0cac\u0c82\u0ca6\u0cb0\u0cc2 \u0c86 \u0cb0\u0cc0\u0ca4\u0cbf \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0ca4\u0cc1\u0c82\u0cac\u0cbe \u0c9a\u0cc2\u0cb8\u0cbf. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac\u0cc1\u0ca6\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c97\u0cc1\u0cb0\u0cbf. \u0cac\u0c82\u0ca6 \u0c85\u0cb5\u0c95\u0cbe\u0cb6\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0ca8\u0cbe\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0caa\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb9\u0cc0\u0cb0\u0ccb\u0c97\u0cb3 \u0ca4\u0cb0\u0cb9\u0ca8\u0cc7 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0c92\u0c82\u0ca6\u0ccb, \u0c8e\u0cb0\u0ca1\u0ccb \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cae\u0cc2\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf, \u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf\u0cb0\u0cc1\u0cb5\u0c82\u0ca4\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc6\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0ca6 \u0ca4\u0c95\u0ccd\u0cb7\u0ca3 \u0c85\u0cb5\u0c95\u0cbe\u0cb6 \u0cac\u0cb0\u0cc1\u0ca4\u0ccd\u0ca4\u0ca6\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cb8\u0cc1\u0cb3\u0ccd\u0cb3\u0cc1. \u0ca8\u0ca8\u0c97\u0cc6 \u0c85\u0c82\u0ca4\u0cb9 \u0ca6\u0cb0\u0ccd\u0ca6\u0cc1 \u0cac\u0c82\u0ca6\u0cbf\u0cb2\u0ccd\u0cb2. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c86 \u0cab\u0ccb\u0c9f\u0ccb\u0cb6\u0cc2\u0c9f\u0ccd\u200c \u0cae\u0cbe\u0ca1\u0cbf\u0cb8\u0cbf\u0ca6\u0ccd\u0ca6\u0cc1 \"\u0cb0\u0ca8\u0ccd\u0ca8' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf. \u0cb6\u0cc2\u0c9f\u0cbf\u0c82\u0c97\u0ccd\u200c \u0cb9\u0ccb\u0c97\u0cc1\u0cb5 \u0cae\u0cca\u0ca6\u0cb2\u0cc1 \u0c9f\u0ccd\u0cb0\u0cc7\u0cb2\u0cb0\u0ccd\u200c \u0cb6\u0cc2\u0c9f\u0ccd\u200c\u0c97\u0cbe\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc1.\u00a0", "7. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0c97\u0ccd\u0cb2\u0cbe\u0cae\u0cb0\u0ccd\u200c \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cae\u0cc1\u0c96\u0ccd\u0caf\u0ca8\u0cbe?- \u0c96\u0c82\u0ca1\u0cbf\u0ca4\u0cbe \u0c87\u0cb2\u0ccd\u0cb2. \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0caa\u0cbe\u0ca4\u0ccd\u0cb0\u0c97\u0cb3\u0cbf\u0c97\u0cbe\u0c97\u0cbf \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c86\u0c97\u0cbf \u0c95\u0cbe\u0ca3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0c82\u0ca4 \u0cac\u0cbf\u0c95\u0cbf\u0ca8\u0cbf \u0cb9\u0cbe\u0c95\u0cbf \u0c95\u0cc1\u0ca3\u0cbf\u0caf\u0ccb\u0c95\u0ccd\u0c95\u0cbe\u0c97\u0cb2\u0ccd\u0cb2. \u0ca8\u0cae\u0ccd\u0cae \u0c95\u0ca8\u0ccd\u0ca8\u0ca1 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cc1 \u0c8e\u0cb7\u0ccd\u0c9f\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6, \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0ccb\u0ca6\u0cb0 \u0cae\u0cc7\u0cb2\u0cc6 \u0ca8\u0cbe\u0caf\u0c95\u0cbf\u0caf \u0c97\u0ccd\u0cb2\u0cbe\u0cae\u0cb0\u0ccd\u200c \u0ca8\u0cbf\u0cb0\u0ccd\u0ca7\u0cbe\u0cb0 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c97\u0ccd\u0cb2\u0cbe\u0cae\u0cb0\u0ccd\u200c \u0ca8\u0ccb\u0ca1\u0ccb\u0cb0\u0cbf\u0c97\u0cc6 \u0c96\u0cc1\u0cb7\u0cbf \u0c95\u0cc6\u0cc2\u0ca1\u0cac\u0cc7\u0c95\u0cc7 \u0cb9\u0cca\u0cb0\u0ca4\u0cc1 \u0c85\u0cb8\u0cb9\u0ccd\u0caf \u0c85\u0ca8\u0cbf\u0cb8\u0cac\u0cbe\u0cb0\u0ca6\u0cc1. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c92\u0cac\u0ccd\u0cac \u0ca8\u0cbe\u0caf\u0c95\u0cbf\u0caf\u0ca8\u0ccd\u0ca8\u0cc1 \u0c97\u0ccd\u0cb2\u0cbe\u0cae\u0cb0\u0cb8\u0ccd\u200c \u0c8e\u0cb7\u0ccd\u0c9f\u0cc1 \u0ca6\u0cbf\u0ca8 \u0c95\u0cbe\u0caa\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf \u0cb9\u0cc7\u0cb3\u0cbf? \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0c86\u0c95\u0cc6\u0caf \u0ca8\u0c9f\u0ca8\u0cc6\u0caf\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0cbf\u0ca6\u0ccd\u0ca6\u0cb5\u0cb0\u0cc1 \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c97\u0ccd\u0cb2\u0cbe\u0cae\u0cb0\u0ccd\u200c\u0c97\u0cbf\u0c82\u0ca4 \u0ca8\u0cae\u0ccd\u0cae \u0cb5\u0cb0\u0ccd\u0ca4\u0ca8\u0cc6, \u0ca8\u0ca1\u0cb5\u0cb3\u0cbf\u0c95\u0cc6, \u0c95\u0cc6\u0cb2\u0cb8\u0ca6 \u0cae\u0cc7\u0cb2\u0cbf\u0ca8 \u0cb6\u0ccd\u0cb0\u0ca6\u0ccd\u0ca7\u0cc6 \u0cae\u0cc1\u0c96\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6.\u00a0", "8.\u0cb0\u0c9a\u0cbf\u0ca4\u0cbe \u0ca8\u0c82\u0cac\u0cb0\u0ccd\u200c \u0cb5\u0ca8\u0ccd\u200c \u0caa\u0c9f\u0ccd\u0c9f\u0ca6 \u0cb8\u0ccd\u0caa\u0cb0\u0ccd\u0ca7\u0cbf\u0caf\u0cc7?- \u0ca8\u0ca8\u0c97\u0cc6 \u0cb8\u0ccd\u0caa\u0cb0\u0ccd\u0ca7\u0cc6 \u0c87\u0cb7\u0ccd\u0c9f. \u0cb9\u0cbe\u0c97\u0c82\u0ca4 \u0c9c\u0cbf\u0ca6\u0ccd\u0ca6\u0cbe\u0c9c\u0cbf\u0ca6\u0ccd\u0ca6\u0cbf \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0cb8\u0ccd\u0caa\u0cb0\u0ccd\u0ca7\u0cc6 \u0c87\u0ca6\u0ccd\u0ca6\u0cb0\u0cc7\u0ca8\u0cc7 \u0ca8\u0cbe\u0cb5\u0cc1 \u0cac\u0cc6\u0cb3\u0cc6\u0caf\u0cb2\u0cc1 \u0cb8\u0cbe\u0ca7\u0ccd\u0caf. \u0ca8\u0c82\u0cac\u0cb0\u0ccd\u200c \u0cac\u0ca6\u0cb2\u0cbe\u0c97\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0ca8\u0c82\u0cac\u0cb0\u0ccd\u200c 1 \u0caa\u0c9f\u0ccd\u0c9f\u0ca6\u0cb2\u0ccd\u0cb2\u0cbf\u0cb0\u0cc1\u0cb5\u0cb5\u0cb0\u0cc1 \u0ca8\u0c82\u0cac\u0cb0\u0ccd\u200c 10\u0c95\u0ccd\u0c95\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6 ... \u0c87\u0ca6\u0cc6\u0cc2\u0c82\u0ca5\u0cb0 \u0c97\u0cc7\u0cae\u0ccd\u200c. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c86\u0cb0\u0ccb\u0c97\u0ccd\u0caf\u0c95\u0cb0 \u0cb8\u0ccd\u0caa\u0cb0\u0ccd\u0ca7\u0cc6 \u0c87\u0cb0\u0cb2\u0cc7\u0cac\u0cc7\u0c95\u0cc1.\u00a0", "9. \"\u0c85\u0c82\u0cac\u0cb0\u0cc0\u0cb6' \u0ca4\u0cc1\u0c82\u0cac\u0cbe \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc1\u0c9f\u0ccd\u0c9f\u0cc1\u0cb9\u0cbe\u0c95\u0cbf\u0ca6 \u0c9a\u0cbf\u0ca4\u0ccd\u0cb0. \u0c85\u0ca6\u0cc1 \u0cb8\u0ccb\u0ca4\u0cbe\u0c97 \u0c8f\u0ca8\u0ca8\u0cbf\u0cb8\u0cbf\u0ca4\u0cc1?- \u0c88 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0ca8\u0ccd\u0ca8\u0cc1 \u0c95\u0cc7\u0cb3\u0cac\u0cc7\u0c95\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb5\u0cb0\u0cc1 \u0c85\u0cb5\u0cb0\u0cc1. \u0ca8\u0cbe\u0cb5\u0cc1 \u0c95\u0cc7\u0cb5\u0cb2 \u0c95\u0cb2\u0cbe\u0cb5\u0cbf\u0ca6\u0cb0\u0cc1. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0ca8\u0cbe\u0ca8\u0cc1 \u0c86 \u0ca4\u0c82\u0ca1 \u0cb8\u0cc7\u0cb0\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c95\u0cc6\u0cc2\u0ca8\u0cc6 \u0c97\u0cb3\u0cbf\u0c97\u0cc6\u0caf\u0cb2\u0ccd\u0cb2\u0cbf. \u0ca8\u0ca8\u0c97\u0cc6 \u0c95\u0cc6\u0cc2\u0c9f\u0ccd\u0c9f \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc6\u0c9a\u0ccd\u0c9a\u0cbf\u0ca4\u0ccd\u0ca4\u0cc1. \u0caf\u0cbe\u0c95\u0ccb \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf \u0cae\u0c9f\u0ccd\u0c9f \u0ca4\u0cb2\u0cc1\u0caa\u0cb2\u0cbf\u0cb2\u0ccd\u0cb2.", "10. \u0cb0\u0c9a\u0cbf\u0ca4\u0cbe \u0ca6\u0cb0\u0ccd\u0cb6\u0ca8\u0ccd\u200c \u0c95\u0ccd\u0caf\u0cbe\u0c82\u0caa\u0ccd\u200c\u0ca8\u0cbf\u0c82\u0ca6 \u0cb9\u0cca\u0cb0\u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf \u0c87\u0ca6\u0cc6\u0caf\u0cb2\u0ccd\u0cb2?- \u0c92\u0c82\u0ca6\u0cc1 \u0cae\u0cbe\u0ca4\u0cc1 \u0cb9\u0cc7\u0cb3\u0cac\u0cc7\u0c95\u0cc1, \u0ca8\u0cbe\u0ca8\u0cc1 \u0caf\u0cbe\u0cb0 \u0c95\u0ccd\u0caf\u0cbe\u0c82\u0caa\u0cb2\u0ccd\u0cb2\u0cc2 \u0c87\u0cb2\u0ccd\u0cb2, \u0ca8\u0cbe\u0ca8\u0cbf\u0cb2\u0ccd\u0cb2\u0cbf \u0c97\u0ccd\u0cb0\u0cc2\u0caa\u0cbf\u0cb8\u0c82 \u0cae\u0cbe\u0ca1\u0cb2\u0cc1 \u0cac\u0c82\u0ca6\u0cbf\u0cb2\u0ccd\u0cb2. \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cc6\u0c82\u0cac\u0cc1\u0ca6\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c89\u0ca6\u0ccd\u0ca6\u0cc7\u0cb6. \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb5\u0cbf\u0cb7\u0caf \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0ca8\u0cbe\u0ca8\u0cc1 \u0cb2\u0cbe\u0c82\u0c9a\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1, \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0ca4\u0cc2\u0c97\u0cc1\u0ca6\u0cc0\u0caa \u0cac\u0ccd\u0caf\u0cbe\u0ca8\u0cb0\u0ccd\u200c. \u0c86 \u0cac\u0c97\u0ccd\u0c97\u0cc6 \u0ca8\u0ca8\u0c97\u0cc6 \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c97\u0ccc\u0cb0\u0cb5\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0cb0\u0cc6\u0caf\u0cb2\u0cc1 \u0cb8\u0cbe\u0ca7\u0ccd\u0caf. \u0ca8\u0ca8\u0c97\u0cc6 \u0c87\u0cac\u0ccd\u0cac\u0cb0\u0cc1 \u0c97\u0cbe\u0ca1\u0ccd\u200c\u0cab\u0cbe\u0ca6\u0cb0\u0ccd\u200c\u0c97\u0cb3\u0cc1. \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb9\u0cbe\u0c97\u0cc2 \u0cb9\u0cbf\u0cb0\u0cbf\u0ca4\u0cc6\u0cb0\u0cc6\u0caf\u0cb2\u0ccd\u0cb2\u0cbf \u0cb2\u0cbe\u0c82\u0c9a\u0ccd\u200c \u0cae\u0cbe\u0ca1\u0cbf\u0ca6 \u0ca4\u0cc2\u0c97\u0cc1\u0ca6\u0cc0\u0caa \u0cac\u0ccd\u0caf\u0cbe\u0ca8\u0cb0\u0ccd\u200c. \u0caf\u0cbe\u0cb5\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0c86 \u0c95\u0ccd\u0cb0\u0cc6\u0ca1\u0cbf\u0c9f\u0ccd\u200c \u0c95\u0cc6\u0cc2\u0ca1\u0cb2\u0cc7\u0cac\u0cc7\u0c95\u0cc1 \u0ca8\u0cbe\u0ca8\u0cc1. \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6 \u0cac\u0c82\u0ca6\u0cb0\u0cc6 \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0ca8\u0cbe\u0ca8\u0cc1 \u0ca6\u0cb0\u0ccd\u0cb6\u0ca8\u0ccd\u200c \u0c9c\u0cc6\u0cc2\u0ca4\u0cc6 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cb8\u0cc1\u0c96\u0cbe\u0cb8\u0cc1\u0cae\u0ccd\u0cae\u0ca8\u0cc6 \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cbf\u0c97\u0cc6 \u0ca8\u0cbe\u0ca8\u0cc1 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "11. \u0ca8\u0cbf\u0cae\u0ccd\u0cae \u0cac\u0c97\u0ccd\u0c97\u0cc6 \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0cc1 \u0c95\u0cc7\u0cb3\u0cbf\u0cac\u0c82\u0ca6\u0cbe\u0c97 \u0cb9\u0cc7\u0c97\u0cc6 \u0cb0\u0cbf\u0caf\u0cbe\u0c95\u0ccd\u0c9f\u0ccd \u0cae\u0cbe\u0ca1\u0cc1\u0ca4\u0ccd\u0ca4\u0cc0\u0cb0\u0cbf?- \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cb8\u0cc0\u0cb0\u0cbf\u0caf\u0cb8\u0ccd\u200c \u0c86\u0c97\u0cbf \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caf\u0cbe\u0cb0\u0cbf\u0c97\u0cc6 \u0caf\u0cbe\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0c96\u0cc1\u0cb7\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ccb \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0ccd\u0ca8 \u0ca4\u0c82\u0ca6\u0cc6-\u0ca4\u0cbe\u0caf\u0cbf \u0cb9\u0cbe\u0c97\u0cc2 \u0ca8\u0ca8\u0ccd\u0ca8 \u0c9c\u0cc6\u0cc2\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0c8f\u0ca8\u0cc6\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cc1. \u0ca8\u0ca8\u0c97\u0cc6 \u0c85\u0cb7\u0ccd\u0c9f\u0cc1 \u0cb8\u0cbe\u0c95\u0cc1. \u0cac\u0cc7\u0cb0\u0cc6 \u0caf\u0cbe\u0cb0\u0ccb \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0c8f\u0ca8\u0cc7\u0ca8\u0ccb \u0cb9\u0cc7\u0cb3\u0cbf\u0ca6\u0cb0\u0cc6 \u0ca8\u0cbe\u0ca8\u0ccd\u0caf\u0cbe\u0c95\u0cc6 \u0ca4\u0cb2\u0cc6\u0c95\u0cc6\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cb0\u0c9a\u0cbf\u0ca4\u0cbe \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca6\u0cb0\u0ccd\u0cb6\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb3\u0c82\u0ca4\u0cc6, \u0cb9\u0cbe\u0c97\u0c82\u0ca4\u0cc6-\u0cb9\u0cc0\u0c97\u0c82\u0ca4\u0cc6 ... \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cb9\u0cac\u0ccd\u0cac\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u00a0\u0c85\u0cb2\u0ccd\u0cb2\u0cbe, \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0\u0cb2\u0ccd\u0cb2\u0cbf \u0c95\u0cc7\u0cb3\u0cb2\u0cc1 \u0ca8\u0cbe\u0ca8\u0cc7\u0ca8\u0cc1 \u0c9a\u0cbf\u0c95\u0ccd\u0c95 \u0cae\u0c97\u0cc1\u0ca8\u0cbe \u0c85\u0ca5\u0cb5\u0cbe \u0c85\u0ca8\u0ccd\u200c\u0c8e\u0c9c\u0cc1\u0c95\u0cc7\u0c9f\u0cc6\u0ca1\u0cbe? \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca6\u0cb0\u0ccd\u0cb6\u0ca8\u0ccd\u200c \u0c85\u0cb5\u0cb0\u0cbf\u0c97\u0cc6 \u0cac\u0cc7\u0cb0\u0cc6 \u0c95\u0cc6\u0cb2\u0cb8\u0cb5\u0cbf\u0cb2\u0ccd\u0cb5\u0cbe? \u0caf\u0cbe\u0cb0\u0cc2 \u0c8f\u0ca8\u0cbe\u0ca6\u0cb0\u0cc2 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbf. \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0ccb\u0ca6\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c95\u0cc6\u0cb2\u0cb8. \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0cae\u0cc8\u0c82\u0ca1\u0ccd\u200c\u0cb8\u0cc6\u0c9f\u0ccd\u200c\u0ca8\u0cb5\u0cb3\u0cc1. \u0ca7\u0cc8\u0cb0\u0ccd\u0caf\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "12. \u0cb0\u0c9a\u0cbf\u0ca4\u0cbe \u0cb8\u0c82\u0cad\u0cbe\u0cb5\u0ca8\u0cc6 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0c8f\u0cb0\u0cbf\u0ca6\u0cc6\u0caf\u0c82\u0ca4\u0cc6?- \u0cb9\u0ccc\u0ca6\u0cbe, \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0cae\u0cbe\u0cb0\u0cc1\u0c95\u0c9f\u0ccd\u0c9f\u0cc6, \u0cac\u0cc7\u0ca1\u0cbf\u0c95\u0cc6 \u0c8e\u0cb7\u0ccd\u0c9f\u0cbf\u0ca6\u0cc6\u0caf\u0ccb \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbe\u0cb5\u0cc1 \u0cac\u0cbe\u0caf\u0cbf\u0c97\u0cc6 \u0cac\u0c82\u0ca6\u0c82\u0ca4\u0cc6 \u0c95\u0cc7\u0cb3\u0cbf\u0ca6\u0cb0\u0cc6 \u0caf\u0cbe\u0cb0\u0cc1 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0cb8\u0c82\u0cad\u0cbe\u0cb5\u0ca8\u0cc6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0cb9\u0cc7\u0cb3\u0cbf?", "13. \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbe\u0c97 \u0cb0\u0c9a\u0cbf\u0ca4\u0cbe \u0c95\u0c82\u0ca1 \u0c95\u0ca8\u0cb8\u0cc1\u0c97\u0cb3\u0cc7\u0ca8\u0cc1? \u0c85\u0ca6\u0cc1 \u0c88\u0c97 \u0c88\u0ca1\u0cc7\u0cb0\u0cbf\u0ca6\u0cc6\u0caf\u0cbe?- \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc6\u0ca8\u0cc6\u0c82\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc7 \u0c87\u0cb0\u0cb2\u0cbf\u0cb2\u0cb2\u0ccd\u0cb2. \u0c88\u0c97 \u0c8e\u0cb2\u0ccd\u0cb2\u0cb5\u0cc2 \u0c92\u0cb3\u0ccd\u0cb3\u0cc6\u0caf\u0ca6\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0ca4\u0cc1\u0c82\u0cac\u0cbe \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf\u0ca6\u0ccd\u0ca6\u0cc0\u0ca8\u0cbf. \u0c8f\u0ca8\u0cc7 \u0cac\u0c82\u0ca6\u0cb0\u0cc2 \u0ca7\u0cc8\u0cb0\u0ccd\u0caf\u0cb5\u0cbe\u0c97\u0cbf \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0cae\u0ca8\u0cb8\u0ccd\u0ca5\u0cbf\u0ca4\u0cbf\u0c97\u0cc6 \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca6\u0cc7\u0cb5\u0cb0 \u0ca6\u0caf\u0cc6, \u0c86\u0cb0\u0c82\u0cad\u0ca6\u0cbf\u0c82\u0ca6\u0cb2\u0cc2 \u0c92\u0cb3\u0ccd\u0cb3\u0cc6\u0caf \u0cb9\u0cbe\u0c97\u0cc2 \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc7 \u0cb8\u0cbf\u0c97\u0cc1\u0ca4\u0ccd\u0ca4\u0cbe \u0cac\u0c82\u0ca4\u0cc1. \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc1, \u0caf\u0cbe\u0cb0 \u0c9c\u0cc6\u0cc2\u0ca4\u0cc6 \u0cb9\u0cc7\u0c97\u0cc6 \u0cb5\u0cb0\u0ccd\u0ca4\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0ca6\u0cc6. \u0c95\u0cc6\u0cb2\u0cb5\u0cc1 \u0c85\u0ca8\u0cc1\u0cad\u0cb5\u0c97\u0cb3\u0cc1 \u0caa\u0cbe\u0ca0 \u0c95\u0cb2\u0cbf\u0cb8\u0cc1\u0ca4\u0ccd\u0ca4\u0cb5\u0cc6. \u0c85\u0ca6\u0cc7 \u0cb0\u0cc0\u0ca4\u0cbf \u0c97\u0cbe\u0cb8\u0cbf\u0caa\u0ccd\u200c\u0c97\u0ccd\u0cb3\u0cc1 \u0c95\u0cc2\u0ca1\u0cbe \u0cae\u0ca8\u0cc1\u0cb7\u0ccd\u0caf\u0ca8\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf\u0cb8\u0cc1\u0ca4\u0ccd\u0ca4\u0cb5\u0cc6. \u0ca8\u0cbe\u0ca8\u0c82\u0ca4\u0cc2 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0c92\u0c82\u0ca6\u0cc6\u0cc2\u0c82\u0ca6\u0cc7 \u0c86\u0cb8\u0cc6\u0c97\u0cb3\u0cc1 \u0c88\u0ca1\u0cc7\u0cb0\u0cc1\u0ca4\u0ccd\u0ca4\u0cbf\u0cb5\u0cc6.\u00a0", "14.\u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c86\u0caf\u0cc1\u0cb7\u0ccd\u0caf \u0c95\u0cae\u0ccd\u0cae\u0cbf \u0c85\u0c82\u0ca4\u0cbe\u0cb0\u0cb2\u0ccd\u0cb2. \u0cb2\u0cbe\u0c82\u0c97\u0ccd\u200c \u0cb0\u0ca8\u0ccd\u200c\u0c97\u0cc6 \u0ca8\u0cc0\u0cb5\u0cc7\u0ca8\u0cbe\u0ca6\u0cb0\u0cc2 \u0c9f\u0cbf\u0caa\u0ccd\u0cb8\u0ccd\u200c \u0c95\u0cc6\u0cc2\u0ca1\u0ccd\u0ca4\u0cc0\u0cb0\u0cbe?- \u0cb0\u0cae\u0ccd\u0caf\u0cbe \u0c85\u0cb5\u0cb0\u0cb2\u0ccd\u0cb2\u0cbf \u0c95\u0cc7\u0cb3\u0cac\u0cc7\u0c95\u0cc1. \u0cb8\u0cc1\u0cae\u0cbe\u0cb0\u0cc1 12 \u0cb5\u0cb0\u0ccd\u0cb7 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf\u0cb0\u0cc1\u0cb5\u0cb5\u0cb0\u0cc1 \u0c85\u0cb5\u0cb0\u0cc7. \u0ca8\u0cbe\u0ca8\u0cc1 \u0c85\u0cb5\u0cb0 \u0c85\u0cad\u0cbf\u0cae\u0cbe\u0ca8\u0cbf \u0c95\u0cc2\u0ca1\u0cbe. \u0ca8\u0ca8\u0c97\u0cc6 \u0c85\u0cb5\u0cb0\u0c82\u0ca6\u0cb0\u0cc6 \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c85\u0cb5\u0cb0\u0cc1 \u0ca4\u0cc1\u0c82\u0cac\u0cbe \u0ca8\u0cc7\u0cb0 \u0cae\u0cbe\u0ca4\u0cbf\u0ca8 \u0cb5\u0ccd\u0caf\u0c95\u0ccd\u0ca4\u0cbf. \u0cb9\u0cbe\u0c97\u0cbe\u0c97\u0cbf, \u0c85\u0cb5\u0cb0 \u0cac\u0c97\u0ccd\u0c97\u0cc6\u0caf\u0cc2 \u0c8f\u0ca8\u0cc7\u0ca8\u0ccb \u0c95\u0cbe\u0c82\u0c9f\u0ccd\u0cb0\u0cbe\u0cb5\u0cb0\u0ccd\u0cb8\u0cbf\u0c97\u0cb3\u0cc1 \u0cb9\u0cc1\u0c9f\u0ccd\u0c9f\u0cc1\u0ca4\u0ccd\u0ca4\u0cb5\u0cc6. \u0ca8\u0cbe\u0ca8\u0cc2 \u0c85\u0cb7\u0ccd\u0c9f\u0cc7, \u0c8f\u0ca8\u0cc7 \u0c87\u0ca6\u0ccd\u0ca6\u0cb0\u0cc2 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "15. \u0cb0\u0c9a\u0cbf\u0ca4\u0cbe \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbe\u0c97 \u0ca8\u0ccb\u0ca1\u0cc1\u0cb5 \u0c85\u0c82\u0cb6\u0c97\u0cb3\u0cc7\u0ca8\u0cc1?- \u0ca8\u0cbe\u0ca8\u0cc1 \u0c95\u0cc7\u0cb5\u0cb2 \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd \u0c92\u0c82\u0ca6\u0ca8\u0ccd\u0ca8\u0cc7 \u0ca8\u0ccb\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cac\u0ccd\u0caf\u0cbe\u0ca8\u0cb0\u0ccd\u200c, \u0ca1\u0cc8\u0cb0\u0cc6\u0c95\u0ccd\u0c9f\u0cb0\u0ccd\u200c, \u0cb9\u0cc0\u0cb0\u0ccb, \u0c9f\u0cc6\u0c95\u0ccd\u0ca8\u0cbf\u0c95\u0cb2\u0ccd\u200c \u0c9f\u0cc0\u0c82 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c9a\u0cbf\u0ca4\u0ccd\u0cb0 \u0caf\u0cbe\u0cb0\u0cc1 \u0cac\u0cc7\u0c95\u0cbe\u0ca6\u0cb0\u0cc2 \u0cae\u0cbe\u0ca1\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0ccb \u0c85\u0ca8\u0ccd\u0ca8\u0ccb\u0ca6\u0cc1 \u0cae\u0cc1\u0c96\u0ccd\u0caf. \u0ca8\u0ca8\u0c97\u0cc6 10 \u0c95\u0cc6\u0c9f\u0ccd\u0c9f \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cbf\u0c82\u0ca4 \u0c92\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0 \u0cae\u0cc1\u0c96\u0ccd\u0caf. \u0caf\u0cbe\u0cb0\u0cc1 \u0c8f\u0ca8\u0cc1 \u0cac\u0cc7\u0c95\u0cbe\u0ca6\u0cb0\u0cc2 \u0c85\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1, \u0ca8\u0cae\u0ccd\u0cae \u0c95\u0cc6\u0cb0\u0cbf\u0caf\u0cb0\u0ccd\u200c \u0c85\u0ca8\u0ccd\u0ca8\u0cc1 \u0ca8\u0cbe\u0cb5\u0cc7 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0ca8\u0cbe\u0cb3\u0cc6 \u0cac\u0cbf\u0ca6\u0ccd\u0ca6\u0cc1 \u0cb9\u0ccb\u0ca6\u0cb0\u0cc6 \u0caf\u0cbe\u0cb0\u0cc2 \u0cac\u0c82\u0ca6\u0cc1 \u0cb8\u0cb9\u0cbe\u0caf \u0cae\u0cbe\u0ca1\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c8e\u0cb2\u0ccd\u0cb2\u0cb5\u0cc2 \u0c95\u0c82\u0cab\u200c\u0cb0\u0ccd\u0c9f\u0ccd\u200c \u0c85\u0ca8\u0cbf\u0cb8\u0cbf\u0ca6\u0cb0\u0cc6 \u0cae\u0cbe\u0ca4\u0ccd\u0cb0 \u0cb8\u0cc8\u0ca8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "16.\u0cb0\u0c9a\u0cbf\u0ca4\u0cbe \u0c95\u0cc7\u0cb5\u0cb2 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6, \u0cb9\u0cca\u0cb8\u0cac\u0cb0 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6\u0caf\u0cb2\u0ccd\u0cb2?- \u0ca8\u0ca8\u0c97\u0cc6 \u0c86\u0cb0\u0c82\u0cad\u0ca6\u0cbf\u0c82\u0ca6\u0cb2\u0cc2 \u0cac\u0c82\u0ca6\u0cbf\u0cb0\u0ccb\u0ca6\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0c85\u0cb5\u0c95\u0cbe\u0cb6. \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6\u0cc6. \u0caf\u0cbe\u0cb0\u0cbf\u0c97\u0cc6 \u0c87\u0c82\u0ca4\u0cb9 \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cc1\u0ca4\u0ccd\u0ca4\u0cc6 \u0cb9\u0cc7\u0cb3\u0cbf? \u0cac\u0c82\u0ca6\u0cbe\u0c97 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cae\u0cca\u0ca6\u0cb2\u0cc7 \u0cb9\u0cc7\u0cb3\u0cbf\u0ca6\u0c82\u0ca4\u0cc6 \u0cb9\u0cca\u0cb8\u0cac\u0cb0\u0cbe\u0ca6\u0cb0\u0cc2 \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cb5\u0cc2 \u0c87\u0cb7\u0ccd\u0c9f\u0cb5\u0cbe\u0ca6\u0cb0\u0cc6 \u0ca8\u0cbe\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "17. \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0ca6 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0ca8\u0cbf\u0cae\u0c97\u0cc6 \u0ca4\u0cc3\u0caa\u0ccd\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6\u0caf\u0cbe?- \u0c96\u0c82\u0ca1\u0cbf\u0ca4\u0cbe. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe \u0cac\u0c82\u0ca6 \u0c8e\u0cb2\u0ccd\u0cb2\u0cbe \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c92\u0c82\u0ca6\u0c95\u0ccd\u0c95\u0cbf\u0c82\u0ca4 \u0c92\u0c82\u0ca6\u0cc1 \u0cad\u0cbf\u0ca8\u0ccd\u0ca8. \u0c92\u0c82\u0ca6\u0cc1 \u0cac\u0ccb\u0cb2\u0ccd\u0ca1\u0ccd\u200c \u0c86\u0ca6\u0cb0\u0cc6, \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c9f\u0ccd\u0cb0\u0cc6\u0ca1\u0cbf\u0cb7\u0ca8\u0cb2\u0ccd\u200c .. \u0cb9\u0cc0\u0c97\u0cc6 \u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0cb8\u0cbf\u0c95\u0ccd\u0c95\u0cbf\u0cb5\u0cc6. \u0c92\u0cb3\u0ccd\u0cb3\u0cc6\u0caf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0ca8\u0cbe\u0ca8\u0cc1 \u0c95\u0cbe\u0caf\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0cbf\u0ca7\u0cbe\u0ca8\u0cb5\u0cbe\u0c97\u0cbf\u0caf\u0cbe\u0ca6\u0cb0\u0cc2 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0ca6\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c97\u0cc1\u0cb0\u0cbf.\u00a0", "18.\u0c92\u0cac\u0ccd\u0cac \u0ca8\u0c9f\u0cbf\u0c97\u0cc6 \u0c85\u0ca6\u0ccd\u0ca7\u0cc2\u0cb0\u0cbf \u0cb2\u0cbe\u0c82\u0c9a\u0cbf\u0c82\u0c97\u0ccd\u200c \u0cae\u0cc1\u0c96\u0ccd\u0caf\u0ca8\u0cbe \u0c85\u0ca5\u0cb5\u0cbe \u0c86\u0c95\u0cc6\u0caf \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c \u0cae\u0cc1\u0c96\u0ccd\u0caf\u0ca8\u0cbe?- \u0c8e\u0cb0\u0ca1\u0cc2 \u0cae\u0cc1\u0c96\u0ccd\u0caf. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0cb2\u0cbe\u0c82\u0c9a\u0ccd\u200c \u0cac\u0cc7\u0c95\u0cc7 \u0cac\u0cc7\u0c95\u0cc1. \u0caf\u0cbe\u0cb5 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cbf\u0c82\u0ca6 \u0cb2\u0cbe\u0c82\u0c9a\u0ccd\u200c \u0c86\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c95\u0cc2\u0ca1\u0cbe \u0cae\u0cc1\u0c96\u0ccd\u0caf. \u0c85\u0ca6\u0cc6\u0cb7\u0ccd\u0c9f\u0ccb \u0cae\u0c82\u0ca6\u0cbf \u0c9f\u0ccd\u0caf\u0cbe\u0cb2\u0cc6\u0c82\u0c9f\u0ccd\u200c \u0c87\u0cb0\u0cc1\u0cb5 \u0ca8\u0c9f\u0cbf\u0caf\u0cb0 \u0cb2\u0cbe\u0c82\u0c9a\u0ccd\u200c \u0cb8\u0cb0\u0cbf \u0c87\u0cb2\u0ccd\u0cb2\u0ca6\u0cc7 \u0c87\u0cb5\u0ca4\u0ccd\u0ca4\u0cc1 \u0cae\u0ca8\u0cc6 \u0cb8\u0cc7\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0c92\u0cb3\u0ccd\u0cb3\u0cc6\u0caf \u0cb2\u0cbe\u0c82\u0c9a\u0ccd\u200c \u0cac\u0cc7\u0c95\u0cc7 \u0cac\u0cc7\u0c95\u0cc1. \u0c86 \u0ca8\u0c82\u0ca4\u0cb0 \u0ca8\u0cae\u0ccd\u0cae \u0caa\u0cb0\u0ccd\u200c\u0cab\u0cbe\u0cb0\u0ccd\u0cae\u0cc6\u0ca8\u0ccd\u0cb8\u0ccd\u200c \u0c95\u0ccc\u0c82\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6. \u0c9f\u0ccd\u0caf\u0cbe\u0cb2\u0cc6\u0c82\u0c9f\u0cc6 \u0c87\u0ca6\u0ccd\u0ca6\u0cb5\u0cb0\u0cc1 \u0c89\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "19. \u0cac\u0cc7\u0cb0\u0cc6 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c97\u0cb3\u0cbf\u0c97\u0cc6 \u0cb9\u0ccb\u0cb2\u0cbf\u0cb8\u0cbf\u0ca6\u0cb0\u0cc6 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0ca8\u0cbe\u0caf\u0c95\u0cbf\u0caf\u0cb0\u0cbf\u0c97\u0cc6 \u0caa\u0ccd\u0cb0\u0cbe\u0cae\u0cc1\u0c96\u0ccd\u0caf\u0ca4\u0cc6 \u0c95\u0ca1\u0cbf\u0cae\u0cc6 \u0c85\u0c82\u0ca4\u0cbe\u0cb0\u0cb2\u0ccd\u0cb2. \u0cb9\u0ccc\u0ca6\u0cbe?- \u0cac\u0cbe\u0cb2\u0cbf\u0cb5\u0cc1\u0ca1\u0ccd\u200c, \u0cb9\u0cbe\u0cb2\u0cbf\u0cb5\u0cc1\u0ca1\u0ccd\u200c \u0cac\u0cbf\u0c9f\u0ccd\u0c9f\u0cb0\u0cc6 \u0ca6\u0c95\u0ccd\u0cb7\u0cbf\u0ca3 \u0cad\u0cbe\u0cb0\u0ca4\u0ca6 \u0c8e\u0cb2\u0ccd\u0cb2\u0cbe \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c97\u0cb3\u0cc1 \u0ca8\u0cbe\u0caf\u0c95 \u0caa\u0ccd\u0cb0\u0ca7\u0cbe\u0ca8\u0cb5\u0cbe\u0ca6\u0cc1\u0cb5\u0cc1. \u0c85\u0ca6\u0cc1 \u0cb9\u0cbf\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc7 \u0cac\u0c82\u0ca6\u0cbf\u0ca6\u0cc6. \u0cac\u0cc7\u0c95\u0cbe\u0ca6\u0cb0\u0cc6 \u0ca8\u0cbe\u0cb5\u0cc1 \u0c85\u0ca6\u0c95\u0ccd\u0c95\u0cc6 \u0cb9\u0cca\u0c82\u0ca6\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0caa\u0ccd\u0cb0\u0cb5\u0cbe\u0cb9\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0c88\u0c9c\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0c82\u0ca6\u0cb0\u0cc6 \u0cb8\u0cbe\u0ca7\u0ccd\u0caf\u0cb5\u0cc7?", "20. \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cc1 \u0ca8\u0cbf\u0cae\u0ccd\u0cae \u0cb9\u0cb5\u0ccd\u0caf\u0cbe\u0cb8?- \u0cae\u0ca8\u0cc6\u0caf\u0cb2\u0ccd\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0caa\u0ccd\u0caa-\u0c85\u0cae\u0ccd\u0cae, \u0c85\u0c95\u0ccd\u0c95\u0ca8 \u0c9c\u0cc6\u0cc2\u0ca4\u0cc6 \u0c87\u0cb0\u0ccb\u0ca6\u0cc6\u0c82\u0ca6\u0cb0\u0cc6 \u0ca8\u0ca8\u0c97\u0cc6 \u0c96\u0cc1\u0cb7\u0cbf. \u0c9f\u0cbf\u0cb5\u0cbf \u0c95\u0cc2\u0ca1\u0cbe \u0ca8\u0ccb\u0ca1\u0ccb\u0ca6\u0cbf\u0cb2\u0ccd\u0cb2. \u0c88\u0c97 \u0cac\u0cc6\u0cb2\u0ccd\u0cb2\u0cbf \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0c95\u0cb2\u0cbf\u0caf\u0cac\u0cc7\u0c95\u0cc6\u0c82\u0cac \u0cae\u0ca8\u0cb8\u0ccd\u0cb8\u0cbe\u0c97\u0cbf\u0ca6\u0cc6. \u0cae\u0cc2\u0cb0\u0cc1 \u0ca4\u0cbf\u0c82\u0c97\u0cb3 \u0c95\u0ccb\u0cb0\u0ccd\u0cb8\u0ccd\u200c \u0c85\u0ca6\u0cc1. \u0c85\u0ca6\u0c95\u0ccd\u0c95\u0cc6 \u0cb9\u0ccb\u0c97\u0cac\u0cc7\u0c95\u0cc1.", "* \u0c86\u0c82\u0c9c\u0ca8\u0cc7\u0caf\u0ca8 \u0cad\u0c95\u0ccd\u0ca4\u0cc6\u0cb0\u0c9a\u0cbf\u0ca4\u0cbe \u0cb0\u0cbe\u0cae\u0ccd\u200c \u0c86\u0c82\u0c9c\u0ca8\u0cc7\u0caf\u0ca8 \u0cad\u0c95\u0ccd\u0ca4\u0cc6. \u0c96\u0cc1\u0cb7\u0cbf\u0caf\u0cbe\u0ca6\u0cb0\u0cc6, \u0cac\u0cc7\u0c9c\u0cbe\u0cb0\u0cbe\u0ca6\u0cb0\u0cc6 \u0c86\u0c82\u0c9c\u0ca8\u0cc7\u0caf\u0ca8\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0c82\u0ca4\u0cc6. \"\u0c86\u0c82\u0c9c\u0ca8\u0cc7\u0caf\u0ca8 \u0c9c\u0cc6\u0cc2\u0ca4\u0cc6 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0cac\u0cc7\u0c9c\u0cbe\u0cb0\u0cbe\u0ca6\u0cb0\u0cc6 \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0cb9\u0ccb\u0c97\u0cbf \u0c92\u0cac\u0ccd\u0cac\u0cb3\u0cc7 \u0c95\u0cc1\u0cb3\u0cbf\u0ca4\u0cc1 \u0cac\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0c86\u0c97 \u0cae\u0ca8\u0cb8\u0ccd\u0cb8\u0cc1 \u0ca8\u0cbf\u0cb0\u0cbe\u0cb3\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6' \u0c8e\u0c82\u0ca6\u0cc1 \u0ca6\u0cc7\u0cb5\u0cb0 \u0cad\u0c95\u0ccd\u0ca4\u0cbf \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.", "* \u0c85\u0c95\u0ccd\u0c95-\u0ca4\u0c82\u0c97\u0cbf \u0c9c\u0cc6\u0cc2\u0ca4\u0cc6 \u0c9c\u0cc6\u0cc2\u0ca4\u0cc6\u0cb0\u0c9a\u0cbf\u0ca4\u0cbe \u0cb0\u0cbe\u0cae\u0ccd\u200c \u0c85\u0c95\u0ccd\u0c95 \u0ca8\u0cbf\u0ca4\u0ccd\u0caf\u0cbe\u0cb0\u0cbe\u0cae\u0ccd\u200c \u0c95\u0cc2\u0ca1\u0cbe \u0ca8\u0c9f\u0cbf. \u0c88\u0c97\u0cbe\u0c97\u0cb2\u0cc7 \"\u0cae\u0cc1\u0ca6\u0ccd\u0ca6\u0cc1 \u0cae\u0ca8\u0cb8\u0ccd\u0cb8\u0cc7' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c85\u0c95\u0ccd\u0c95-\u0ca4\u0c82\u0c97\u0cbf \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0c97 \u0c92\u0c9f\u0ccd\u0c9f\u0cbf\u0c97\u0cc6 \u0ca8\u0c9f\u0cbf\u0cb8\u0cc1\u0cb5 \u0c86\u0cab\u200c\u0cb0\u0ccd\u200c \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0cb0\u0c9a\u0cbf\u0ca4\u0cbe\u0c97\u0cc2 \u0c87\u0c82\u0ca4\u0cb9 \u0c86\u0cab\u200c\u0cb0\u0ccd\u200c \u0cac\u0c82\u0ca6\u0cbf\u0ca4\u0ccd\u0ca4\u0c82\u0ca4\u0cc6. \"\u0cae\u0cc1\u0ca6\u0ccd\u0ca6\u0cc1 \u0cae\u0ca8\u0cb8\u0ccd\u0cb8\u0cc7 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0c82\u0ca6 \u0c92\u0c9f\u0ccd\u0c9f\u0cbf\u0c97\u0cc6 \u0ca8\u0c9f\u0cbf\u0cb8\u0cc1\u0cb5\u0c82\u0ca4\u0cc6 \u0c86\u0cab\u200c\u0cb0\u0ccd\u200c \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0ca8\u0cbe\u0cb5\u0cc1 \u0ca8\u0c9f\u0cbf\u0cb8\u0cbf\u0cb2\u0ccd\u0cb2. \u0c85\u0cb5\u0cb3\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe\u0ca8\u0cc7 \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c86\u0cb8\u0cc6\u0caf\u0cbf\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe \u0c86\u0c95\u0cc6\u0caf \u0caa\u0ccd\u0caf\u0cbe\u0cb6\u0ca8\u0ccd\u200c. \u0c86\u0c95\u0cc6 \u0ca4\u0cc6\u0cb2\u0cc1\u0c97\u0cc1-\u0ca4\u0cae\u0cbf\u0cb3\u0cc1 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9d\u0cbf \u0c87\u0ca6\u0ccd\u0ca6\u0cbe\u0cb3\u0cc6' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cb0\u0c9a\u0cbf\u0ca4\u0cbe.", "* \u0cab\u0cbe\u0cb0\u0ccd\u0c9a\u0cc2\u0ca8\u0cb0\u0ccd\u200c \u0c92\u0ca1\u0ca4\u0cbf\u0ca8\u0cbe\u0caf\u0c95-\u0ca8\u0c9f\u0cb0\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0c95\u0cbe\u0cb0\u0cc1\u0c97\u0cb3\u0cbf\u0cb0\u0ccb\u0ca6\u0cc1 \u0cb8\u0cb9\u0c9c. \u0c86\u0ca6\u0cb0\u0cc6, \u0ca8\u0cbe\u0caf\u0c95\u0cbf\u0caf\u0cb0\u0cc1 \u0ca6\u0cc6\u0cc2\u0ca1\u0ccd\u0ca1 \u0c95\u0cbe\u0cb0\u0cc1\u0c97\u0cb3 \u0c92\u0ca1\u0ca4\u0cbf\u0caf\u0cb0\u0cbe\u0c97\u0ccb\u0ca6\u0cc1 \u0c95\u0ca1\u0cbf\u0cae\u0cc6. \u0c86\u0ca6\u0cb0\u0cc6 \u0cb0\u0c9a\u0cbf\u0ca4\u0cbe \u0cb0\u0cbe\u0cae\u0ccd\u200c \u0cab\u0cbe\u0cb0\u0ccd\u0c9a\u0cc2\u0ca8\u0cb0\u0ccd\u200c \u0c95\u0cbe\u0cb0\u0cbf\u0ca8 \u0c92\u0ca1\u0ca4\u0cbf. \u0ca4\u0cae\u0ccd\u0cae \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0ca6 \u0cb5\u0cc7\u0cb3\u0cc6 \u0c95\u0cbe\u0cb0\u0cc1 \u0c96\u0cb0\u0cc0\u0ca6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \"\u0ca8\u0ca8\u0c97\u0cc6 \u0c86\u0ca1\u0cbf \u0ca4\u0c97\u0ccb\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0ca6\u0cc7 \u0c86\u0c97 \u0cab\u0cbe\u0cb0\u0ccd\u0c9a\u0cc2\u0ca8\u0cb0\u0ccd\u200c \u0ca4\u0c97\u0cc6\u0cc2\u0c82\u0ca1\u0cc6. \u0c86 \u0c95\u0cbe\u0cb0\u0cc1 \u0ca4\u0c97\u0cc6\u0cc2\u0c82\u0ca1 \u0cb8\u0cae\u0caf\u0ca6\u0cb2\u0ccd\u0cb2\u0cc2 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0ca6\u0cc6. \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0cb0\u0c9a\u0cbf\u0ca4\u0cbe \u0cab\u0cbe\u0cb0\u0ccd\u0c9a\u0cc2\u0ca8\u0ccd\u200c \u0ca4\u0c97\u0cc6\u0cc2\u0c82\u0ca1\u0cb0\u0c82\u0ca4\u0cc6 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0cae\u0cbe\u0ca4\u0ca8\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0ca8\u0ca8\u0ccd\u0ca8 \u0c96\u0cc1\u0cb7\u0cbf, \u0c95\u0ca8\u0cb8\u0cc1\u0c97\u0cb3\u0ca8\u0ccd\u0ca8\u0cc1 \u0c88\u0ca1\u0cc7\u0cb0\u0cbf\u0cb8\u0cb2\u0cc1 \u0ca8\u0cbe\u0ca8\u0cc1 \u0cac\u0cc7\u0cb0\u0cc6\u0caf\u0cb5\u0cb0\u0cb2\u0ccd\u0cb2\u0cbf \u0c95\u0cc7\u0cb3\u0cac\u0cc7\u0c95\u0cbe? \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c95\u0cbe\u0cb0\u0cbf\u0ca8 \u0c87\u0c8e\u0c82\u0c90 \u0c85\u0cb5\u0cb0\u0cc1 \u0c95\u0c9f\u0ccd\u0c9f\u0cc1\u0ca4\u0ccd\u0ca4\u0cbe\u0cb0\u0cbe?' \u0c8e\u0c82\u0ca6\u0cc1 \u0c95\u0cc6\u0cc2\u0c82\u0c9a \u0c97\u0cb0\u0c82 \u0c86\u0c97\u0cbf \u0c95\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "-\u0cb0\u0cb5\u0cbf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb0\u0cc8"], "title": "\u0cb0\u0ca8\u0ccd\u0ca8\u0ca6\u0c82\u0ca5 \u0cb9\u0cc1\u0ca1\u0cc1\u0c97\u0cbf\u0caf \u0cac\u0cc1\u0cb2\u0cc6\u0c9f\u0ccd\u200c\u0ca8\u0c82\u0ca5 \u0cae\u0cbe\u0ca4\u0cc1\u0c97\u0cb3\u0cc1"},
{"url": "https://www.udayavani.com/kannada/news/interviews/124756/haripriya", "content": ["\u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe \u0cb9\u0cc0\u0c97\u0cc2 \u0cae\u0cbe\u0ca1\u0cac\u0cb9\u0cc1\u0ca6\u0cbe \u0c8e\u0c82\u0ca6\u0cc1 \u0cb9\u0cb2\u0cb5\u0cb0\u0cc1 \u0cb9\u0cc1\u0cac\u0ccd\u0cac\u0cc7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0cb9\u0ccb\u0cae\u0ccd\u0cb2\u0cbf \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc7 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe, \u0cb5\u0cbf\u0c9c\u0caf\u0ccd\u200c\u0caa\u0ccd\u0cb0\u0cb8\u0cbe\u0ca6\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0ca8\u0cc0\u0cb0\u0ccd\u200c\u0ca6\u0ccb\u0cb8\u0cc6' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cad\u0caf\u0c82\u0c95\u0cb0 \u0cb9\u0cbe\u0c9f\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5\u0cc1\u0ca6\u0cc1. \u0c95\u0cc6\u0cb2\u0cb5\u0cc1 \u0ca4\u0cbf\u0c82\u0c97\u0cb3 \u0cb9\u0cbf\u0c82\u0ca6\u0cc6 \u0ca8\u0ca1\u0cc6\u0ca6 \u0c9a\u0cbf\u0ca4\u0ccd\u0cb0\u0ca6 \u0cab\u0ccb\u0c9f\u0ccb\u0cb6\u0cc2\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbf\u0ca8\u0cbf \u0cb8\u0ccd\u0c95\u0cb0\u0ccd\u0c9f\u0ccd\u200c\u0c97\u0cb3\u0cb2\u0ccd\u0cb2\u0cbf, \u0cb6\u0cbe\u0cb0\u0ccd\u0c9f\u0ccd\u200c\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0c9a\u0ccb\u0ca6\u0ca8\u0c95\u0cbe\u0cb0\u0cbf \u0cad\u0c82\u0c97\u0cbf\u0caf\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0cb9\u0cbe\u0c97\u0cbf\u0ca6\u0ccd\u0ca6 \u0cb9\u0cc1\u0ca1\u0cc1\u0c97\u0cbf, \u0cb9\u0cc0\u0c97\u0cbe\u0c97\u0cbf\u0ca6\u0ccd\u0ca6\u0cc1 \u0caf\u0cbe\u0c95\u0cc6 \u0c8e\u0c82\u0ca6\u0cb0\u0cc6 \u0caa\u0cbe\u0ca4\u0ccd\u0cb0\u0cb5\u0cc7 \u0cb9\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c89\u0ca4\u0ccd\u0ca4\u0cb0 \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe \u0c95\u0ca1\u0cc6\u0caf\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c95\u0cbe\u0cb2\u0ccd\u200c\u0c97\u200c\u0cb0\u0ccd\u0cb2\u0ccd \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cac\u0ca6\u0cb2\u0cbe\u0cb5\u0ca3\u0cc6 \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95\u0cb5\u0cbe\u0c97\u0cbf \u0cb9\u0cc7\u0cb3\u0cac\u0cc7\u0c95\u0cbf\u0cb2\u0ccd\u0cb2. \u0c87\u0ca6\u0cc6\u0cb2\u0ccd\u0cb2\u0ca6\u0cb0 \u0c95\u0cc1\u0cb0\u0cbf\u0ca4\u0cc1 \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe \u0c8f\u0ca8\u0c82\u0ca4\u0cbe\u0cb0\u0cc6 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0cbf\u0ca6\u0cb0\u0cc6, \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe \u0c8f\u0ca8\u0c82\u0ca4\u0cbe\u0cb0\u0cc6 \u0c97\u0cc6\u0cc2\u0ca4\u0ccd\u0ca4\u0cbe?", "* \"\u0ca8\u0cc0\u0cb0\u0ccd\u200c\u0ca6\u0ccb\u0cb8\u0cc6'\u0caf\u0cb2\u0ccd\u0cb2\u0cbf \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe \u0cb8\u0c96\u0ca4\u0ccd\u200c \u0cb9\u0cbe\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2\u0cbe?\u0c85\u0ca6\u0ccd\u0cb0\u0cb2\u0ccd\u0cb2\u0cbf \u0ca4\u0caa\u0ccd\u0caa\u0cc7\u0ca8\u0cc1? \u0c86 \u0caa\u0cbe\u0ca4\u0ccd\u0cb0\u0cb5\u0cc7 \u0cb9\u0cbe\u0c97\u0cbf\u0ca6\u0cc6. \u0c95\u0cbe\u0cb2\u0ccd\u200c\u0c97\u200c\u0cb0\u0ccd\u0cb2\u0ccd \u0caa\u0cbe\u0ca4\u0ccd\u0cb0. \u0c87\u0ca6\u0cc1 \u0cac\u0cb9\u0cb3 \u0c97\u0ccd\u0cb2\u0cbe\u0cae\u0cb0\u0ccd\u200c \u0cac\u0caf\u0cb8\u0ccb \u0caa\u0cbe\u0ca4\u0ccd\u0cb0. \u0ca4\u0cc6\u0cb2\u0cc1\u0c97\u0cbf\u0ca8\u0cb2\u0ccd\u0cb2\u0cbf \u0c85\u0ca8\u0cc1\u0cb7\u0ccd\u0c95\u0cbe \u0cb6\u0cc6\u0c9f\u0ccd\u0c9f\u0cbf \u0c87\u0c82\u0ca5 \u0caa\u0ccd\u0cb0\u0caf\u0ccb\u0c97 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c92\u0c82\u0ca6\u0cc7 \u0ca4\u0cb0\u0cb9 \u0c95\u0cbe\u0ca3\u0cbf\u0cb8\u0ccd\u0c95\u0cca\u0c82\u0ca1\u0cc1 \u0c9c\u0ca8\u0c95\u0ccd\u0c95\u0cc2 \u0cac\u0cc7\u0c9c\u0cbe\u0cb0\u0cbe\u0c97\u0ccd\u0cac\u0cbe\u0cb0\u0ccd\u0ca6\u0cc1 \u0c85\u0cb2\u0ccd\u0cb5\u0cbe? \u0caa\u0c95\u0ccd\u0c95\u0ca6\u0ccd\u0cae\u0ca8\u0cc6 \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf \u0c8e\u0cb2\u0ccd\u0cb2 \u0c95\u0ca1\u0cc6 \u0c95\u0cbe\u0ca3\u0cbf\u0cb8\u0ccd\u0c95\u0cca\u0c82\u0ca1\u0ccd\u0cb0\u0cc6 \u0ca8\u0c9f\u0cbf\u0caf\u0cbe\u0c97\u0cbf \u0c85\u0ca6\u0cc1 \u0ca8\u0ca8\u0c97\u0cc6\u0cc2\u0c82\u0ca6\u0cc1 \u0cae\u0cbf\u0ca4\u0cbf\u0caf\u0cc2 \u0c86\u0c97\u0cac\u0cb9\u0cc1\u0ca6\u0cc1. \u0c88\u0c97 \u0ca8\u0cae\u0ccd\u0cae \u0c9c\u0ca8 \u0ca8\u0ccb\u0ca1\u0ccb \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cb5\u0ccd\u0caf\u0cbe\u0caa\u0ccd\u0ca4\u0cbf \u0cb5\u0cbf\u0cb8\u0ccd\u0ca4\u0cbe\u0cb0\u0cb5\u0cbe\u0c97\u0cbf\u0ca6\u0cc6. \u0c9c\u0ca8 \u0c95\u0ca8\u0ccd\u0ca8\u0ca1, \u0ca4\u0cae\u0cbf\u0cb3\u0cc1, \u0cb9\u0cbf\u0c82\u0ca6\u0cbf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8 \u0ca8\u0ccb\u0ca1\u0cbf\u0ca6 \u0cb9\u0cbe\u0c97\u0cc6 \u0c95\u0cc6\u0cc2\u0cb0\u0cbf\u0caf\u0ca8\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc2 \u0ca8\u0ccb\u0ca1\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe \u0cac\u0c97\u0cc6\u0c97\u0cbf\u0ca8 \u0c85\u0cb5\u0cb0 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8 \u0cb5\u0cbf\u0cb6\u0cbe\u0cb2\u0cb5\u0cbe\u0c97\u0cbf\u0ca6\u0cc6.", "\u0c87\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0c9a\u0cbf\u0c95\u0ccd\u0c95 \u0cb5\u0caf\u0cb8\u0ccd\u0cb8\u0cbf\u0c82\u0ca6\u0cb2\u0cc7 \u0cb9\u0cca\u0cb8\u0ca4\u0ca8\u0c95\u0ccd\u0c95\u0cc6 \u0cb9\u0cbe\u0ca4\u0cc6\u0cc2\u0cb0\u0cc6\u0caf\u0cc1\u0cb5\u0cb5\u0cb3\u0cc1, \u0caf\u0cbe\u0cb5\u0ca4\u0ccd\u0ca4\u0cc2 \u0caa\u0ccd\u0cb0\u0caf\u0ccb\u0c97\u0c97\u0cb3\u0cbf\u0c97\u0cc6 \u0c92\u0ca1\u0ccd\u0ca1\u0cbf\u0c95\u0cc6\u0cc2\u0c82\u0ca1\u0cb5\u0cb3\u0cc1. \u0ca8\u0cbe\u0ca8\u0cc1 \u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0cae\u0cbe\u0ca1\u0cbf\u0cb0\u0cc1\u0cb5 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c92\u0c82\u0ca6\u0c95\u0ccd\u0c95\u0cbf\u0c82\u0ca4 \u0c92\u0c82\u0ca6\u0cc1 \u0cad\u0cbf\u0ca8\u0ccd\u0ca8. \"\u0cac\u0cc1\u0cb2\u0cc6\u0c9f\u0ccd\u200c \u0cac\u0cb8\u0ccd\u0caf\u0cbe'\u0ca6\u0cb2\u0ccd\u0cb2\u0cbf \u0cb8\u0ccd\u0cb5\u0cc0\u0c9f\u0ccd\u200c \u0cb9\u0ccb\u0cae\u0ccd\u0cb2\u0cbf \u0cb9\u0cc1\u0ca1\u0cc1\u0c97\u0cbf\u0caf\u0cbe\u0ca6\u0ccd\u0cb0\u0cc6, \"\u0cb0\u0ca8\u0ccd\u0ca8'\u0ca6\u0cb2\u0ccd\u0cb2\u0cbf \u0cad\u0cbf\u0ca8\u0ccd\u0ca8 \u0caa\u0cbe\u0ca4\u0ccd\u0cb0. \"\u0cb0\u0cbf\u0c95\u0ccd\u0c95\u0cbf'\u0caf\u0cb2\u0ccd\u0cb2\u0cbf \u0ca8\u0c95\u0ccd\u0cb8\u0cb2\u0ccd\u200c \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc0\u0ca8\u0cbf. \"\u0ca8\u0cc0\u0cb0\u0ccd\u200c\u0ca6\u0ccb\u0cb8\u0cc6' \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cca\u0ca6\u0cb2\u0cc1 \u0c95\u0cc7\u0cb3\u0cbf\u0ca6\u0cbe\u0c97 \u0cad\u0caf \u0c86\u0caf\u0ccd\u0ca4\u0cc1. \u0c86\u0ca6\u0cb0\u0cc6, \u0c92\u0cac\u0ccd\u0cac \u0c95\u0cb2\u0cbe\u0cb5\u0cbf\u0ca6\u0cc6\u0caf\u0cbe\u0c97\u0cbf \u0c87\u0ca6\u0cc1 \u0ca8\u0ca8\u0c97\u0cc6 \u0cb8\u0cb5\u0cbe\u0cb2\u0cbf\u0ca8 \u0caa\u0cbe\u0ca4\u0ccd\u0cb0 \u0c85\u0ca8\u0cbf\u0cb8\u0cbf\u0ca4\u0cc1. \u0c92\u0caa\u0ccd\u0c95\u0cca\u0c82\u0ca1\u0cc6. \u0cb9\u0cc7\u0cb3\u0cbf\u0c95\u0cc7\u0cb3\u0cbf \u0c95\u0cbe\u0cb2\u0ccd\u200c\u0c97\u200c\u0cb0\u0ccd\u0cb2\u0ccd \u0caa\u0cbe\u0ca4\u0ccd\u0cb0. \u0c85\u0cb5\u0cb0\u0cc1 \u0cb9\u0cc7\u0c97\u0cbf\u0cb0\u0ccd\u0ca4\u0cbe\u0cb0\u0ccb \u0c85\u0ca6\u0cc7 \u0ca4\u0cb0\u0cb9 \u0ca8\u0ca8\u0ccd\u0ca8 \u0c89\u0ca1\u0cc1\u0caa\u0cc1 \u0cae\u0ca4\u0ccd\u0ca4\u0cc1 \u0cae\u0ccd\u0caf\u0cbe\u0ca8\u0cb0\u0cbf\u0cb8\u0c82 \u0cb8\u0cb9 \u0c87\u0ca6\u0cc6. \u0c88 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0ccd\u0cae\u0ccb\u0c95\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf, \u0ca1\u0ccd\u0cb0\u0cbf\u0c82\u0c95\u0ccd\u0cb8\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c85\u0cb7\u0ccd\u0c9f\u0c95\u0ccd\u0c95\u0cc2 \u0c87\u0ca6\u0cc1 \u0cb5\u0cb2\u0ccd\u0c97\u0cb0\u0ccd\u200c \u0ca1\u0ccd\u0cb0\u0cc6\u0cb8\u0ccd\u200c \u0c96\u0c82\u0ca1\u0cbf\u0ca4\u0cbe \u0c85\u0cb2\u0ccd\u0cb2. \u0c8e\u0c82.\u0c9c\u0cbf \u0cb0\u0ccb\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c88 \u0ca4\u0cb0\u0cb9 \u0ca1\u0ccd\u0cb0\u0cc6\u0cb8\u0ccd\u200c \u0cb9\u0cbe\u0c95\u0ccd\u0c95\u0cca\u0c82\u0ca1\u0cc1 \u0c93\u0ca1\u0cbe\u0ca1\u0cc1\u0cb5\u0cb5\u0cb0\u0cc1 \u0cac\u0cc7\u0c95\u0cbe\u0ca6\u0cb7\u0ccd\u0c9f\u0cc1 \u0c9c\u0ca8 \u0cb8\u0cbf\u0c97\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0c82\u0ca4\u0cc2 \u0cae\u0cc1\u0c9c\u0cc1\u0c97\u0cb0 \u0ca4\u0c82\u0ca6\u0cbf\u0cb2\u0ccd\u0cb2.\u00a0", "* \u0c95\u0ca8\u0ccd\u0ca8\u0ca1 \u0caa\u0ccd\u0cb0\u0cc7\u0c95\u0ccd\u0cb7\u0c95 \u0c87\u0ca6\u0ca8\u0ccd\u0ca8 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cac\u0cb9\u0cc1\u0ca6\u0cbe?\u0c88 \u0cac\u0c97\u0ccd\u0c97\u0cc6 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c8e\u0cb0\u0ca1\u0cc1 \u0cac\u0c97\u0cc6\u0caf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6\u0c97\u0cb3\u0cc1. \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0cae\u0c82\u0ca6\u0cbf, \u0ca8\u0cbf\u0ca8\u0ccd\u0ca8\u0c82\u0ca5 \u0cb9\u0cc1\u0ca1\u0cc1\u0c97\u0cbf \u0c87\u0c82\u0ca5 \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2 \u0cae\u0cbe\u0ca1\u0cbe\u00ba\u0cb0\u0ccd\u0ca6\u0cc1, \u0cae\u0cc1\u0c97\u0ccd\u0ca7 \u0cb9\u0cc6\u0ca3\u0ccd\u0ca3\u0cc1\u0cae\u0c97\u0cb3 \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0ccd\u0cb0\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0ca4\u0ccd\u0ca4\u0cc6 \u0c85\u0c82\u0ca4\u0cbe\u0cb0\u0cc6. \u0c95\u0cbe\u0cb2\u0ccd\u200c\u0c97\u200c\u0cb0\u0ccd\u0cb2\u0ccd \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc6\u0c95\u0ccd\u0cb8\u0cbf \u0c87\u0cae\u0cc7\u0c9c\u0ccd\u200c\u0ca8\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0ccd\u0c95\u0cca\u0cb3\u0ccd\u0cb3\u0ccb\u0ca6\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cb2\u0ccd\u0cb2 \u0c85\u0c82\u0ca4\u0cc6\u0cb2\u0ccd\u0cb2 \u0cb9\u0cc7\u0cb3\u0ccd\u0ca4\u0cbe\u0cb0\u0cc6. \u0c87\u0cb5\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0c97\u0cbf \u0ca8\u0ccb\u0ca1\u0cc1\u0cb5\u0cb5\u0cb0\u0cb2\u0ccd\u0cb2, \u0c85\u0cb5\u0cb0 \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8 \u0cac\u0cb9\u0cb3 \u0cb8\u0c82\u0c95\u0cc1\u0c9a\u0cbf\u0ca4\u0cb5\u0cbe\u0c97\u0cbf\u0cb0\u0ca4\u0ccd\u0ca4\u0cc6. \u0c87\u0ca8\u0ccd\u0ca8\u0cc1\u0cb3\u0cbf\u0ca6\u0cb5\u0cb0\u0cc1, \u0c88 \u0caa\u0cbe\u0ca4\u0ccd\u0cb0 \u0ca8\u0cc0\u0ca8\u0cc1 \u0c8e\u0c82\u0ca5 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8\u0cc2 \u0ca8\u0cbf\u0cad\u0cbe\u0caf\u0cbf\u0cb8\u0cac\u0cb2\u0ccd\u0cb2\u0cc6 \u0c85\u0ca8\u0ccd\u0ca8\u0ccb \u0ca4\u0ccb\u0cb0\u0cbf\u0cb8\u0cbf\u0c95\u0cc6\u0cc2\u0ca1\u0ca4\u0ccd\u0ca4\u0cc6. \u0c88 \u0ca4\u0cb0\u0cb9 \u0cac\u0c9f\u0ccd\u0c9f\u0cc6 \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf, \u0c85\u0ca6\u0cc1 \u0ca4\u0caa\u0ccd\u0caa\u0cb2\u0ccd\u0cb2. \u0cac\u0ccb\u0cb2\u0ccd\u0ca1\u0ccd\u200c \u0c86\u0c97\u0cbf \u0ca1\u0cbf\u0cab\u200c\u0cb0\u0cc6\u0c82\u0c9f\u0ccd\u200c \u0c86\u0c97\u0cbf \u0c95\u0cbe\u0ca3\u0cbf\u00a4\u00e0\u0caf\u0cbe \u0c85\u0c82\u0ca4\u0cbe\u0cb0\u0cc6. \u0cb6\u0cc7. 95\u0cb0\u0cb7\u0ccd\u0c9f\u0cc1 \u0c9c\u0ca8 \u0ca8\u0ca8\u0ccd\u0ca8 \u0c88 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8 \u0cb8\u0ccd\u0cb5\u0cbe\u0c97\u0ca4\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0cb3\u0cbf\u0ca6 \u0cb6\u0cc7.5\u0cb0\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0ccd\u0cae\u0cc7\u0cb2\u0cc6 \u0c96\u0c82\u0ca1\u0cbf\u0ca4\u0cbe \u0ca4\u0cae\u0ccd\u0cae \u0cae\u0ca8\u0cb8\u0ccd\u0ca5\u0cbf\u0ca4\u0cbf\u0caf\u0ca8\u0ccd\u0ca8 \u0cac\u0ca6\u0cb2\u0cbe\u0caf\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "* \"\u0ca8\u0cc0\u0cb0\u0ccd\u200c\u0ca6\u0ccb\u0cb8\u0cc6' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cae\u0cca\u0ca6\u0cb2\u0cc1 \u0cb0\u0cae\u0ccd\u0caf\u0cbe \u0c87\u0ca6\u0ccd\u0cb0\u0cc1. \u0c86\u0cae\u0cc7\u0cb2\u0cc6 \u0ca8\u0cc0\u0cb5\u0cc1 \u0cac\u0c82\u0ca6\u0ccd\u0cb0\u0cbf, \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c87\u0c82\u0ca5 \u0c86\u0cab\u200c\u0cb0\u0ccd\u200c\u0ca8\u00b0 \u0cb9\u0cc6\u0c9a\u0ccd\u0c9a\u0cbf\u0ca8\u0cb5\u0cb0\u0cc1 \u0c92\u0caa\u0ccd\u0c95\u0cca\u0cb3\u0cb2\u0ccd\u0cb2. \u0ca8\u0cc0\u0cb5\u0cc1 \u0cb9\u0cc7\u0c97\u0cc6 \u0c92\u0caa\u0ccd\u0c95\u0cca\u0c82\u0ca1\u0ccd\u0cb0\u0cbf?\u00a0\u0cb0\u0cae\u0ccd\u0caf\u0cbe \u0c85\u0cb5\u0cb0\u0cc1 \u0c88 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccd\u0ca4\u0cbe\u0cb0\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0ca6\u0cbe\u0c97\u0ccd\u0cb2\u0cc6 \u0ca8\u0cbe\u0ca8\u0cc1 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0ca8\u0ccb\u0ca1\u0cb2\u0cbf\u0c95\u0ccd\u0c95\u0cc6 \u0c95\u0cbe\u0caf\u0ccd\u0ca4\u0cbf\u0ca6\u0ccd\u0ca6\u0cc6. \u0cb0\u0cae\u0ccd\u0caf\u0cbe \u0c8e\u0c82\u0ca6\u0cbf\u0c97\u0cbf\u0c82\u0ca4 \u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf \u0c88 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8 \u0cb9\u0cc7\u0c97\u0cc6 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cac\u0cb9\u0cc1\u0ca6\u0cc1 \u0c85\u0ca8\u0ccd\u0ca8\u0ccb \u0c95\u0cc1\u0ca4\u0cc2\u0cb9\u0cb2 \u0c87\u0ca4\u0ccd\u0ca4\u0cc1. \u0cb0\u0cae\u0ccd\u0caf\u0cbe \u0cae\u0cca\u0ca6\u0cb2\u0cbf\u0c82\u0ca6\u0cb2\u0cc2 \u0ca8\u0ca8\u0ccd\u0ca8 \u0c87\u0cb7\u0ccd\u0c9f\u0ca6 \u0ca8\u0c9f\u0cbf. \u0c86\u0c95\u0cc6 \u0c85\u0cad\u0cbf\u0ca8\u0caf\u0ca6 \u0cb8\u0cbf\u0ca8\u0cbf\u0cae\u0cbe \u0cb9\u0cbe\u0ca1\u0cc1\u0c97\u0cb3\u0ca8\u0ccd\u0ca8 \u0ca8\u0cbe\u0ca8\u0cc1 \u0c8e\u0cb8\u0ccd\u200c\u0c8e\u0cb8\u0ccd\u200c\u0c8e\u0cb2\u0ccd\u200c\u0cb8\u0cbf, \u0caa\u0cbf\u0caf\u0cc1\u0cb8\u0cbf \u0c95\u0ccd\u0cb2\u0cbe\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cb8\u0ccd\u0caa\u0cb0\u0ccd\u0ca7\u0cc6\u0c97\u0cb3\u0cb2\u0ccd\u0cb2\u0cbf \u0cb9\u0cbe\u0ca1\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf \u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c85\u0c82\u0ca5\u0ca6\u0ccd\u0cb0\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0cae\u0cbe\u0ca1\u0ccd\u0cac\u0cc7\u0c95\u0cbf\u0ca6\u0ccd\u0ca6 \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8 \u0ca8\u0cbe\u0ca8\u0cc1 \u0cae\u0cbe\u0ca1\u0ccd\u0cac\u0cc7\u0c95\u0cc1 \u0c85\u0c82\u0ca6\u0cbe\u0c97, \u0c85\u0cb5\u0cb0\u0cb7\u0ccd\u0c9f\u0cc1 \u0caa\u0cb0\u0cbf\u0ca3\u0cbe\u0cae\u0c95\u0cbe\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cac\u0cb2\u0ccd\u0cb2\u0cc6\u0ca8\u0cbe \u0c85\u0c82\u0ca4 \u0cad\u0caf \u0c87\u0ca4\u0ccd\u0ca4\u0cc1. \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0c86\u0caf\u0ccd\u0c95\u0cc6\u0caf\u0cbe\u0ca6 \u0cae\u0cc7\u0cb2\u0cc6 \u0cb0\u0cae\u0ccd\u0caf\u0cbe \u0c9f\u0ccd\u0cb5\u0cc0\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0cb0\u0cc1 \u0ca8\u0c82\u0c97\u0cc6, \"\u0c86\u0cb2\u0ccd\u200c \u0ca6\u0cbf \u0cac\u0cc6\u0cb8\u0ccd\u0c9f\u0ccd\u200c' \u0c85\u0c82\u0ca4. \u0c85\u0ca6\u0cc1 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0ca7\u0cc8\u0cb0\u0ccd\u0caf \u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1.", "", "* \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cae\u0cc8\u0c95\u0cc8 \u0ca4\u0cc1\u0c82\u0cac\u0cbf\u0c95\u0cc6\u0cc2\u0c82\u0ca1\u0cbf\u0cb0\u0ccb \u0cb9\u0cc1\u0ca1\u0cc1\u0c97\u0cbf\u0caf\u0cbe\u0c97\u0cbf\u0cb0\u0ccd\u0cac\u0cc7\u0c95\u0cc1 \u0c85\u0c82\u0ca4\u0cbf\u0ca6\u0ccd\u0cb0\u0cc1. \u0cb0\u0cae\u0ccd\u0caf\u0cbe \u0c87\u0ca6\u0c95\u0ccd\u0c95\u0ccb\u0cb8\u0ccd\u0c95\u0cb0\u0cb5\u0cc7 \u0ca4\u0cc2\u0c95 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0cb0\u0cc1 \u0c8e\u0c82\u0cac \u0cb8\u0cc1\u0ca6\u0ccd\u0ca6\u0cbf \u0c87\u0ca4\u0ccd\u0ca4\u0cc1. \u0ca8\u0cc0\u0cb5\u0cc1 \u0ca4\u0cc2\u0c95 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0ccd\u0ca6\u0cc1, \u0c87\u0cb3\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cbe\u0ca6\u0ccd\u0cb0\u0cc2 \u0c87\u0ca6\u0ccd\u0caf\u0cbe?\u0c87\u0cb2\u0ccd\u0cb2. \u0c88 \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0ca8\u0ca8\u0ccd\u0ca8 \u0c86\u0cb0\u0cbf\u0cb8\u0ccb \u0cae\u0cca\u0ca6\u0cb2\u0cc7 \u0ca8\u0cae\u0ccd\u0cae \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0c9c\u0ca8\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf \u0cb8\u0c82\u0c97\u0ccd\u0cb0\u0cb9 \u0cae\u0cbe\u0ca1\u0cbf\u0ca6\u0ccd\u0cb0\u0cc1. \u0c89\u0ca6\u0ccd\u0ca6\u0ca6 \u0cb9\u0cc1\u0ca1\u0cc1\u0c97\u0cbf \u0cac\u0cc7\u0c95\u0cc1 \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c85\u0c82\u0ca4\u0cbf\u0ca4\u0ccd\u0ca4\u0cc1 \u0c85\u0cb5\u0cb0\u0cbf\u0c97\u0cc6. \u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbf\u0ca8 \u0c9c\u0ca8 \u0ca8\u0ca8\u0ccd\u0ca8 \u0cb9\u0cc6\u0cb8\u0cb0\u0cc1 \u0cb9\u0cc7\u0cb3\u0cbf\u0ca6\u0cb0\u0c82\u0ca4\u0cc6. \u0cb9\u0cbe\u0c97\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb5\u0cbf\u0c9c\u0caf\u0caa\u0ccd\u0cb0\u0cb8\u0cbe\u0ca6\u0ccd\u200c \u0c85\u0cb5\u0cb0\u0cc1 \u0ca8\u0cc7\u0cb0 \u0ca8\u0ca8\u0ccd\u0ca8\u0ca8\u0ccd\u0ca8 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cc1 \u0cae\u0cca\u0ca6\u0cb2\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc7, \"\u0cb9\u0cc0\u0cb0\u0ccb\u0caf\u0cbf\u0ca8\u0ccd\u200c\u0c97\u0cbf\u0c82\u0ca4\u0cb2\u0cc2 \u0c92\u0cb3\u0ccd\u0cb3\u0cc6\u0caf \u0c95\u0cb2\u0cbe\u0cb5\u0cbf\u0ca6\u0cc6 \u0c85\u0c82\u0ca4 \u0ca8\u0cbf\u0cae\u0ccd\u0cae\u0ca8\u0ccd\u0ca8 \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cc6\u0cb5\u0cc1' \u0c85\u0c82\u0ca4. \u0c85\u0ca6\u0cc1 \u0c96\u0cc1\u0cb7\u0cbf\u0caf\u0cbe\u0caf\u0ccd\u0ca4\u0cc1. \u0c88 \u0caa\u0cbe\u0ca4\u0ccd\u0cb0 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cca\u0ca6\u0cb2\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c9c\u0ca4\u0cc6 \u0c9a\u0cb0\u0ccd\u0c9a\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0cc6\u0cb2\u0ccd\u0cb2\u0cbe \u0cb9\u0cca\u0cb8 \u0cac\u0c97\u0cc6\u0caf \u0caa\u0cbe\u0ca4\u0ccd\u0cb0 \u0c9a\u0cbe\u0cb2\u0cc6\u0c82\u0c9c\u0cbf\u0c82\u0c97\u0ccd\u200c \u0c86\u0c97\u0cbf\u0cb0\u0ca4\u0ccd\u0ca4\u0cc6. \u0c92\u0caa\u0ccd\u0c95\u0ccb \u0c85\u0c82\u0ca4\u0cbe\u0ca8\u0cc7 \u0c85\u0c82\u0ca6\u0ccd\u0cb0\u0cc1.", "\u0c85\u0cae\u0ccd\u0cae \u0caf\u0cbe\u0cb5\u0ca4\u0ccd\u0ca4\u0cc2 \u0cb9\u0cca\u0cb8 \u0caa\u0ccd\u0cb0\u0caf\u0ccb\u0c97\u0c97\u0cb3\u0ca4\u0ccd\u0ca4 \u0ca8\u0ca8\u0ccd\u0ca8\u0ca8\u0ccd\u0ca8 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0cbf\u0cb8\u0cbf\u0ca6\u0cb5\u0cb0\u0cc1. \u0c85\u0cb5\u0cb0\u0cc1, \"\u0ca8\u0cbf\u0ca8\u0ccd\u0ca8\u0cbf\u0c82\u0ca6 \u0c86\u0c97\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0ccb\u0ca6\u0cbe\u0ca6\u0ccd\u0cb0\u0cc6 \u0cae\u0cbe\u0ca4\u0ccd\u0cb0 \u0c92\u0caa\u0ccd\u0c95\u0ccb. \u0c87\u0cb2\u0ccd\u0cb2\u0cbe\u0c82\u0ca6\u0ccd\u0cb0\u0cc6 \u0c92\u0caa\u0ccd\u0c95\u0cca\u0cb3\u0ccd\u0cb3\u0cac\u0cc7\u0ca1. \u0c86\u0cae\u0cc7\u0cb2\u0cc6 \u0ca8\u0ca8\u0ccd\u0ca8 \u0cb9\u0ca4\u0ccd\u0cb0 \u0cac\u0c82\u0ca6\u0cc1 \u0c85\u0ca4\u0ccd\u0ca4\u0cb0\u0cc6 \u0ca8\u0cbe\u0ca8\u0cc7\u0ca8\u0cc1 \u0cae\u0cbe\u0ca1\u0c95\u0ccd\u0c95\u0cbe\u0c97\u0cb2\u0ccd\u0cb2' \u00a0\u0c85\u0c82\u0ca6\u0cbf\u0ca6\u0ccd\u0cb0\u0cc1. \u0cac\u0cb9\u0cb3 \u0caf\u0ccb\u0c9a\u0cbf\u0cb8\u0cbf \u0caa\u0cbe\u0ca4\u0ccd\u0cb0\u0cb5\u0ca8\u0ccd\u0ca8 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0ca8\u0cbf.", "\u0cb8\u0cbf\u0c97\u0cb0\u0cc7\u0c9f\u0ccd\u200c \u0cb8\u0cc7\u0ca6\u0cbf \u0c8f\u0ca8\u0cbe\u0c97\u0ccb\u0caf\u0ccd\u0ca4\u0cc1 \u0c97\u0cc6\u0cc2\u0ca4\u0ccd\u0ca4\u0cbe?\u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb8\u0ccd\u0cae\u0ccb\u0c95\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0c95\u0cc8\u0caf\u0cb2\u0ccd\u0cb2\u0cbf \u0cb8\u0cbf\u0c97\u0cb0\u0cc7\u0c9f\u0ccd\u200c \u0c87\u0ca6\u0ccd\u0ca6\u0cb0\u0cc6 \u0c92\u0c82\u0ca6\u0cc1 \u0c96\u0ca6\u0cb0\u0ccd\u200c \u0cac\u0cb0\u0ca4\u0ccd\u0ca4\u0cc6, \u0c86\u0ccd\u0caf\u0c9f\u0cbf\u0c9f\u0ccd\u0caf\u0cc2\u0ca1\u0ccd\u200c \u0c9a\u0cc7\u0c82\u0c9c\u0ccd\u200c \u0c86\u0c97\u0ca4\u0ccd\u0ca4\u0cc6. \u0c88 \u0caa\u0cbe\u0ca4\u0ccd\u0cb0\u0c95\u0ccd\u0c95\u0ccb\u0cb8\u0ccd\u0c95\u0cb0 \u0ca8\u0cbe\u0ca8\u0cc1 \u0cb8\u0ccd\u0cae\u0ccb\u0c95\u0ccd\u200c \u0cae\u0cbe\u0ca1\u0ccb\u0ca6\u0cc1 \u0c95\u0cb2\u0cbf\u0ca4\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0ca8\u0cbf. \u0cb8\u0cc0\u0ca8\u0ccd\u200c\u0ca8\u0cb2\u0ccd\u0cb2\u0cbf \u0c8e\u0cb7\u0ccd\u0c9f\u0cc1 \u0cb9\u0cca\u0ca4\u0ccd\u0ca4\u0cc1 \u0cac\u0cc7\u0c95\u0ccb \u0c85\u0cb7\u0ccd\u0c9f\u0cc1 \u0cb9\u0cca\u0ca4\u0ccd\u0ca4\u0cc1 \u0cae\u0cbe\u0ca4\u0ccd\u0cb0 \u0cb8\u0ccd\u0cae\u0ccb\u0c95\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c95\u0c82\u0c9f\u0cbf\u0ca8\u0ccd\u0caf\u0cc1\u0c9f\u0cbf\u0c97\u0cc6 \u0cb8\u0cbf\u0c97\u0cb0\u0cc7\u0c9f\u0ccd\u200c \u0c95\u0c9f\u0ccd\u200c \u0cae\u0cbe\u0ca1\u0cbf \u0c85\u0cb0\u0ccd\u0ca7\u0ca6\u0cbf\u0c82\u0ca6 \u0cb8\u0cc7\u0ca6\u0cc1\u0ca4\u0ccd\u0ca4\u0cc0\u0ca8\u0cbf. \u0c95\u0cb3\u0cc6\u0ca6 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3\u0cbf\u0c82\u0ca6 \u0cb8\u0ccd\u0cae\u0ccb\u0c95\u0cbf\u0c82\u0c97\u0ccd\u200c \u0cae\u0cbe\u0ca1\u0ccd\u0ca4\u0cbf\u0cb0\u0ccb \u0c95\u0cbe\u0cb0\u0ca3 \u0cb8\u0cbe\u0c95\u0cb7\u0ccd\u0c9f\u0cc1 \u0c86\u0cb0\u0ccb\u0c97\u0ccd\u0caf \u0cb8\u0cae\u0cb8\u0ccd\u0caf\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0cc6. \u0cb8\u0cb0\u0cbe\u0c97\u0cb5\u0cbe\u0c97\u0cbf \u0c89\u0cb8\u0cbf\u0cb0\u0cbe\u0ca1\u0ccb\u0ca6\u0cc1 \u0c95\u0cb7\u0ccd\u0c9f \u0c86\u0c97\u0ca4\u0ccd\u0ca4\u0cc6. \u0c86\u0c97\u0cbe\u0c97 \u0ca4\u0cb2\u0cc6\u0ca8\u0ccb\u0cb5\u0cc1 \u0cac\u0cb0\u0ca4\u0ccd\u0ca4\u0cc6. \u0c8e\u0ca6\u0cc6 \u0c89\u0cb0\u0cbf, \u0c95\u0cbf\u0cb0\u0cbf\u0c95\u0cbf\u0cb0\u0cbf \u0cb9\u0cc0\u0c97\u0cc6 ... \u0cab\u0ccd\u0caf\u0cbe\u0cae\u0cbf\u0cb2\u0cbf\u0caf\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0cb5 \u0caf\u0cbe\u0cb0\u0cc2 \u0ca6\u0caf\u0cb5\u0cbf\u0c9f\u0ccd\u0c9f\u0cc1 \u0cb8\u0ccd\u0cae\u0ccb\u0c95\u0ccd\u200c \u0cae\u0cbe\u0ca1\u0ccd\u0cac\u0cc7\u0ca1\u0cbf. \u0ca4\u0cc6\u0cb0\u0cc6\u0cae\u0cc7\u0cb2\u0cb7\u0ccd\u0c9f\u0cc7 \u0c87\u0ca6\u0cc1 \u0c9a\u0cc6\u0c82\u0ca6 \u0c85\u0ca8\u0ccd\u0ca8\u0ccb\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf. \u00a0\u0c87\u0c82\u0ca5 \u0cb8\u0cc0\u0ca8\u0ccd\u200c\u0c97\u0cb3\u0cb2\u0ccd\u0cb2\u0cbf \u0cb8\u0cc1\u0cb2\u0cad\u0cb5\u0cbe\u0c97\u0cc1\u0cb5 \u0cb9\u0cbe\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb5\u0cbf\u0c9c\u0caf \u0caa\u0ccd\u0cb0\u0cb8\u0cbe\u0ca6\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6."], "title": "\u0ca8\u0cc0\u0cb0\u0ccd \u0ca6\u0ccb\u0cb8\u0cc6\u0caf\u0cb2\u0ccd\u0cb2\u0cbf \u0cb9\u0cca\u0cb8 \u0cb9\u0cb0\u0cbf\u0caa\u0ccd\u0cb0\u0cbf\u0caf\u0cbe\u0ca8 \u0ca8\u0ccb\u0ca1\u0ccd\u0cb0\u0cc0! "},
{"url": "https://www.udayavani.com/kannada/news/interviews/204943/sairat-rinku-rajguru-exclusive-interview-in-udayavani", "content": ["\u0c85\u0ca6\u0cc1 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c85\u0c95\u0cb2\u0cc1\u0c9c\u0ccd\u200c \u0c8e\u0c82\u0cac \u0c95\u0cc1\u0c97\u0ccd\u0cb0\u0cbe\u0cae. \u0cae\u0cc1\u0c82\u0cac\u0cc8 \u0ca8\u0c97\u0cb0\u0c95\u0ccd\u0c95\u0cc2 \u0c86 \u0c95\u0cc1\u0c97\u0ccd\u0cb0\u0cbe\u0cae\u0c95\u0ccd\u0c95\u0cc2 \u0cb8\u0cc1\u0cae\u0cbe\u0cb0\u0cc1 \u0ca8\u0cbe\u0ca8\u0cc2\u0cb0\u0cc1 \u0c95\u0cbf\u0cb2\u0ccb\u0cae\u0cc0\u0c9f\u0cb0\u0ccd\u00a0\u0ca6\u0cc2\u0cb0. \u0c86 \u0c8a\u0cb0\u0cb2\u0ccd\u0cb2\u0cca\u0cac\u0ccd\u0cac \u0cae\u0cc2\u0c97\u0cc1\u0ca4\u0cbf \u0cb8\u0cc1\u0c82\u0ca6\u0cb0\u0cbf \u0c87\u0ca6\u0ccd\u0ca6\u0cb3\u0cc1. \u0c86\u0c95\u0cc6\u0c97\u0cbf\u0ca8\u0ccd\u0ca8\u0cc2 \u0c86\u0c97 \u0c95\u0cc7\u0cb5\u0cb2 \u0cb9\u0ca8\u0ccd\u0ca8\u0cc6\u0cb0\u0cc6\u0ca1\u0cc1 \u0cb5\u0cb0\u0ccd\u0cb7 \u0cb5\u0caf\u0cb8\u0ccd\u0cb8\u0cc1. \u0c86\u0c97\u0cb7\u0ccd\u0c9f\u0cc7 \u0c8e\u0c82\u0c9f\u0ca8\u0cc6 \u0ca4\u0cb0\u0c97\u0ca4\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cac\u0cbe\u0cb2\u0cc6 \u0c86\u0c95\u0cc6. \u0c85\u0c82\u0ca5\u0cbe \u0cb9\u0cc1\u0ca1\u0cc1\u0c97\u0cbf\u0c97\u0cc6 \u0cac\u0ca3\u0ccd\u0ca3\u0ca6 \u0cb2\u0ccb\u0c95 \u0c95\u0cc8 \u0cac\u0cc0\u0cb8\u0cbf \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cc6. \u0c95\u0cb2\u0cc6 \u0cac\u0c97\u0ccd\u0c97\u0cc6 \u0c8f\u0ca8\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6 \u0c86\u0c95\u0cc6, \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0ca8\u0cbf\u0c82\u0ca4\u0cc1 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb3\u0cc6.", "\u0cb9\u0cbe\u0c97\u0cc6 \u0ca6\u0cbf\u0ca2\u0cc0\u0cb0\u0ca8\u0cc6 \u0cac\u0c82\u0ca6 \u0c85\u0cb5\u0c95\u0cbe\u0cb6\u0ca6\u0cbf\u0c82\u0ca6\u0cbe\u0c97\u0cbf \u0c86\u0c95\u0cc6 \u0cb0\u0cbe\u0ca4\u0ccd\u0cb0\u0cbf \u0c95\u0cb3\u0cc6\u0ca6\u0cc1 \u0cac\u0cc6\u0cb3\u0c97\u0cbe\u0c97\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb8\u0ccd\u0c9f\u0cbe\u0cb0\u0ccd\u200c \u0c86\u0c97\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb3\u0cc6. \u0cac\u0cb0\u0cc0 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c87\u0ca1\u0cc0 \u0cad\u0cbe\u0cb0\u0ca4 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cbe\u0c97\u0cb0\u0ca6\u0cbe\u0c9a\u0cc6\u0c97\u0cc2 \u0c86 \u0cb9\u0cc1\u0ca1\u0cc1\u0c97\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb3\u0cc6. \u0cb9\u0cbe\u0c97\u0cc6 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0cb9\u0cc1\u0ca1\u0cc1\u0c97\u0cbf\u0caf \u0cb9\u0cc6\u0cb8\u0cb0\u0cc1 \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1. \u0c86\u0c95\u0cc6 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cae\u0cb0\u0cbe\u0ca0\u0cbf\u0caf \"\u0cb8\u0cc8\u0cb0\u0cbe\u0ca4\u0ccd\u200c' \u0c8e\u0c82\u0cac \u0caa\u0ccd\u0cb0\u0cc7\u0cae \u0ca6\u0cb6\u0ccd\u0caf\u0c95\u0cbe\u0cb5\u0ccd\u0caf. \u0cb0\u0cbe\u0ca4\u0ccd\u0cb0\u0ccb\u0cb0\u0cbe\u0ca4\u0ccd\u0cb0\u0cbf\u0c85\u0ca6\u0cc3\u0cb7\u0ccd\u0c9f\u0ca6 \u0cb9\u0cc1\u0ca1\u0cc1\u0c97\u0cbf \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1 \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c88\u0c97\u0cbe\u0c97\u0cb2\u0cc7 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc2 \u0c95\u0cbe\u0cb2\u0cbf\u0c9f\u0ccd\u0c9f\u0cber\u0c97\u0cbf\u0ca6\u0cc6. \u0cae\u0cb0\u0cbe\u0ca0\u0cbf\u0caf \"\u0cb8\u0cc8\u0cb0\u0cbe\u0ca4\u0ccd\u200c' \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb0\u0cbf\u0cae\u0cc7\u0c95\u0ccd\u200c \u0c86\u0c97\u0cbf\u0ca6\u0cc6. \u0c8e\u0cb8\u0ccd\u200c.\u0ca8\u0cbe\u0cb0\u0cbe\u0caf\u0ca3\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0cc6.", "\u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0cb0\u0cbf\u0c82\u0c95\u0cc1\u0cb0\u0cbe\u0c9c\u0c97\u0cc1\u0cb0\u0cc1 \u0ca8\u0cbe\u0caf\u0c95\u0cbf\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c92\u0c82\u0ca6\u0cc1 \u0c85\u0ca6\u0ccd\u0cad\u0cc1\u0ca4 \u0caf\u0cb6\u0cb8\u0ccd\u0cb8\u0cc1 \u0ca4\u0c82\u0ca6\u0cc1\u0c95\u0cc6\u0cc2\u0c9f\u0ccd\u0c9f \"\u0cb8\u0cc8\u0cb0\u0cbe\u0ca4\u0ccd\u200c', \u0caa\u0ccd\u0cb0\u0cc7\u0cae\u0cbf\u0c97\u0cb3\u0ca8\u0ccd\u0ca8\u0cc2 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cae\u0ca8\u0c95\u0cb2\u0c95\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2. \u0c86 \u0ca8\u0cbe\u0caf\u0c95\u0cbf \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c88\u0c97\u0cb7\u0ccd\u0c9f\u0cc7 \u0c8e\u0cb8\u0ccd\u0cb8\u0cc6\u0cb8\u0ccd\u0cb8\u0cc6\u0cb2\u0ccd\u0cb8\u0cbf \u0caa\u0cb0\u0cc0\u0c95\u0ccd\u0cb7\u0cc6 \u0cac\u0cb0\u0cc6\u0ca6\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc1 \u0cae\u0cca\u0ca6\u0cb2 \u0cb8\u0cb2 \"\u0c89\u0ca6\u0caf\u0cb5\u0cbe\u0ca3\u0cbf' \u0ca8\u0ca1\u0cc6\u0cb8\u0cbf\u0ca6 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "* \u0ca8\u0cc0\u0cb5\u0cc1 \"\u0cb8\u0cc8\u0cb0\u0cbe\u0ca4\u0ccd\u200c'\u0c97\u0cc6 \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6?", "- \u0ca8\u0cae\u0ccd\u0cae\u0ca6\u0cc1 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0 \u0cac\u0cb3\u0cbf\u0caf \u0cb8\u0ccb\u0cb2\u0cbe\u0caa\u0cc1\u0cb0 \u0cb8\u0cae\u0cc0\u0caa\u0ca6 \u0c85\u0c95\u0cb2\u0cc1\u0c9c\u0ccd\u200c \u0c8e\u0c82\u0cac \u0c95\u0cc1\u0c97\u0ccd\u0cb0\u0cbe\u0cae.\u0c85\u0cb2\u0ccd\u0cb2\u0cbf\u0c97\u0cc6 \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0ca4\u0c82\u0ca1 \u0c86\u0ca1\u0cbf\u0cb7\u0ca8\u0ccd\u200c\u0c97\u0cc6\u0c82\u0ca6\u0cc7 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0ca8\u0ca8\u0c97\u0ccb \u0c85\u0ca6\u0cc6\u0cc2\u0c82\u0ca6\u0cc1 \u0cb0\u0cc0\u0ca4\u0cbf\u0caf \u0cb9\u0cca\u0cb8 \u0c85\u0ca8\u0cc1\u0cad\u0cb5. \u0ca8\u0cbe\u0ca8\u0cc2 \u0c85\u0cb2\u0ccd\u0cb2\u0cbf\u0c97\u0cc6 \u0cb8\u0cc1\u0cae\u0ccd\u0cae\u0ca8\u0cc6 \u0cb9\u0ccb\u0c97\u0cbf\u0ca6\u0ccd\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0c95\u0cb0\u0cc6\u0ca6\u0cc1, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cc0\u0caf\u0cbe\u0c85\u0c82\u0ca4 \u0c95\u0cc7\u0cb3\u0cbf\u0ca6\u0ccd\u0cb0\u0cc1. \u0c86\u0c97 \u0ca8\u0cbe\u0ca8\u0cc1 \u0c8e\u0c82\u0c9f\u0ca8\u0cc6 \u0ca4\u0cb0\u0c97\u0ca4\u0cbf \u0c93\u0ca6\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86 \u0cb5\u0caf\u0cb8\u0ccd\u0cb8\u0cb2\u0ccd\u0cb2\u0cbf \u0cb8\u0cbf\u0ca8\u0cbf\u0cae\u0cbe\u0c85\u0c82\u0ca6\u0ccd\u0cb0\u0cc6 \u0caf\u0cbe\u0cb0\u0cbf\u0c97\u0cc6 \u0c95\u0ccd\u0cb0\u0cc7\u0c9c\u0ccd\u200c \u0c87\u0cb0\u0cb2\u0ccd\u0cb2 \u0cb9\u0cc7\u0cb3\u0cbf. \u0c85\u0ca6\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cc2 \u0c87\u0ca4\u0ccd\u0ca4\u0cc1. \u0c92\u0c82\u0ca6\u0cc1\u0cb0\u0cc0\u0ca4\u0cbf \u0cae\u0c9c \u0c85\u0ca8\u0cbf\u0cb8\u0ccd\u0ca4\u0cc1 . \u0ca4\u0cb2\u0cc6 \u0c85\u0cb2\u0ccd\u0cb2\u0cbe\u0ca1\u0cbf\u0cb8\u0cbf\u0ca6\u0cc6. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0cb9\u0ca6\u0cbf\u0ca8\u0cc6\u0c82\u0c9f\u0cc1, 21 \u0cb5\u0caf\u0cb8\u0ccd\u0cb8\u0cbf\u0ca8 \u0cb9\u0cc1\u0ca1\u0cc1\u0c97\u0cbf\u0caf\u0cb0\u0cc1 \u0ca8\u0cbe\u0caf\u0c95\u0cbf\u0caf\u0cb0\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6.", "\u0ca8\u0ca8\u0c97\u0cc6 \u0c86\u0c97 \u0c95\u0cc7\u0cb5\u0cb2 12 \u0cb5\u0caf\u0cb8\u0ccd\u0cb8\u0cbf\u0cb0\u0cac\u0cb9\u0cc1\u0ca6\u0cc1. \u0ca8\u0cbe\u0ca8\u0cc1 \u0caf\u0cbe\u0cb5 \u0ca8\u0c9f\u0ca8\u0cc6 \u0ca4\u0cb0\u0cac\u0cc7\u0ca4\u0cbf \u0c95\u0cb2\u0cbf\u0ca4\u0cbf\u0cb2\u0ccd\u0cb2. \u0cb6\u0cbe\u0cb2\u0cc6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6 \u0c85\u0cb7\u0ccd\u0c9f\u0cc7. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0c86\u0c97 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1, \u0cae\u0ca4\u0ccd\u0ca4\u0cc6 \u0cb9\u0cc7\u0cb3\u0cc1\u0ca4\u0ccd\u0ca4\u0cc7\u0ca8\u0cc6 \u0c85\u0c82\u0ca4 \u0cb9\u0cca\u0cb0\u0c9f\u0cc1 \u0cb9\u0ccb\u0ca6\u0cb0\u0cc1.\u0c85\u0ca6\u0cbe\u0ca6 \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0c85\u0cb5\u0cb0 \u0cb8\u0cc1\u0ca6\u0ccd\u0ca6\u0cbf\u0caf\u0cc7 \u0c87\u0cb0\u0cb2\u0cbf\u0cb2\u0ccd\u0cb2. \u0c86\u0cae\u0cc7\u0cb2\u0cc6 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \"\u0cb8\u0cc8\u0cb0\u0cbe\u0ca4\u0ccd\u200c' \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cb0\u0cc1. \u0c86\u0c97 \u0ca8\u0cbe\u0ca8\u0cc1 \u0cb8\u0ca3\u0ccd\u0ca3\u0c97\u0cbf\u0ca6\u0ccd\u0ca6\u0cc6. \u0cb8\u0ccd\u0cb5\u0cb2\u0ccd\u0caa \u0ca6\u0caa\u0ccd\u0caa \u0c86\u0c97\u0cac\u0cc7\u0c95\u0cc1 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cb7\u0ccd\u0c9f\u0cc7. \u0ca8\u0cbe\u0ca8\u0cc1 \u0c85\u0cb5\u0cb0 \u0cae\u0cbe\u0ca4\u0cc1 \u0c95\u0cc7\u0cb3\u0cbf, \u0c86\u0caf\u0ccd\u0ca4\u0cc1 \u0c85\u0c82\u0ca4 \u0ca6\u0caa\u0ccd\u0caa \u0c86\u0c97\u0ccb\u0c95\u0cc6 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cc6. \u0ca6\u0caa\u0ccd\u0caa\u0cbe\u0ca8\u0cc2 \u0c86\u0ca6\u0cc6. \u0c86 \u0cac\u0cb3\u0cbf\u0c95 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0cc7\u0c95\u0cbe\u0ca6 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc6. \u0ca8\u0ca8\u0c97\u0cc6 \u0cb5\u0cb0\u0ccd\u0c95\u0ccd\u200c \u0cb6\u0cbe\u0caa\u0ccd\u200c \u0ca8\u0ca1\u0cc6\u0caf\u0cbf\u0ca4\u0cc1. \u0c85\u0cb2\u0ccd\u0cb2\u0cc7 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cb2\u0cbf\u0ca4\u0cc6. \"\u0cb8\u0cc8\u0cb0\u0cbe\u0ca4\u0ccd\u200c' \u0cb8\u0cbf\u0ca8\u0cbf\u0cae\u0cbe \u0cb6\u0cc1\u0cb0\u0cc1\u0cb5\u0cbe\u0c97\u0cbf, \u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf, \u0c85\u0ca6\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cc2 \u0c86\u0c97\u0cbf, \u0c88\u0c97 \u0c85\u0ca6\u0cc7 \u0cb8\u0cbf\u0ca8\u0cbf\u0cae\u0cbe \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6'\u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cc7 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c96\u0cc1\u0cb7\u0cbf\u0caf\u0cc2 \u0c87\u0ca6\u0cc6.", "* \"\u0cb8\u0cc8\u0cb0\u0cbe\u0ca4\u0ccd\u200c' \u0cac\u0cb3\u0cbf\u0c95 \u0caf\u0cbe\u0cb5\u0cc1\u0ca6\u0cc7 \u0cb8\u0cbf\u0ca8\u0ccd\u0cae\u0cbe \u0cae\u0cbe\u0ca1\u0cb2\u0cbf\u0cb2\u0ccd\u0cb2 \u0caf\u0cbe\u0c95\u0cc6?", "- \u0c86 \u0c9a\u0cbf\u0ca4\u0ccd\u0cb0 \u0cb8\u0c95\u0ccd\u0cb8\u0cb8\u0ccd\u200c\u0c86\u0ca6 \u0cac\u0cb3\u0cbf\u0c95 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca5\u0cc6\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ca3, \u0ca8\u0ca8\u0c97\u0cc6 \u0cb6\u0cbf\u0c95\u0ccd\u0cb7\u0ca3 \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf\u0ca4\u0ccd\u0ca4\u0cc1.\u0c8e\u0cb2\u0ccd\u0cb2\u0cbf, \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc6 \u0ca8\u0ca8\u0ccd\u0ca8 \u0cad\u0cb5\u0cbf\u0cb7\u0ccd\u0caf \u0cb9\u0cbe\u0cb3\u0cbe\u0c97\u0cc1\u0ca4\u0ccd\u0ca4\u0ccb \u0c85\u0c82\u0ca4 \u0c85\u0caa\u0ccd\u0caa-\u0c85\u0cae\u0ccd\u0cae \u0ca8\u0ca8\u0c97\u0cc6 \u0c93\u0ca6\u0cbf\u0ca8 \u0c95\u0ca1\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc1. \"\u0cb8\u0cc8\u0cb0\u0cbe\u0ca4\u0ccd\u200c' \u0cb0\u0cbf\u0cae\u0cc7\u0c95\u0ccd\u200c \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0caf\u0ccd\u0ca4\u0cc1. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cc2 \u0ca8\u0ca8\u0c97\u0cc7 \u0c85\u0cb5\u0c95\u0cbe\u0cb6 \u0cb9\u0cc1\u0ca1\u0cc1\u0c95\u0cbf \u0cac\u0c82\u0ca4\u0cc1. \u0c86\u0c97 \u0ca8\u0ca8\u0c97\u0cc6 \u0cae\u0cbe\u0ca1\u0cac\u0cc7\u0c95\u0ccb \u0cac\u0cbf\u0ca1\u0cac\u0cc7\u0c95\u0ccb \u0c8e\u0c82\u0cac \u0c97\u0cc6\u0cc2\u0c82\u0ca6\u0cb2\u0cb5\u0cbf\u0ca4\u0ccd\u0ca4\u0cc1. \u0c95\u0cbe\u0cb0\u0ca3, \u0ca8\u0ca8\u0c97\u0cc6 \u0cae\u0cb0\u0cbe\u0ca0\u0cbf, \u0cb9\u0cbf\u0c82\u0ca6\u0cbf \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc6 \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cb8\u0ccd\u0cb5\u0cb2\u0ccd\u0caa \u0cb9\u0cbf\u0c82\u0ca6\u0cc7\u0c9f\u0cc1 \u0cb9\u0cbe\u0c95\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0cac\u0cc7\u0cb0\u0cc6 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cb0\u0cc2 \u0cae\u0cbe\u0ca1\u0ca6\u0cbf\u0ca6\u0ccd\u0ca6\u0ca6\u0ccd\u0ca6\u0c95\u0ccd\u0c95\u0cc6 \u0cad\u0cbe\u0cb7\u0cc6\u0caf \u0c85\u0ca1\u0ccd\u0ca1\u0cbf \u0c95\u0cbe\u0cb0\u0ca3.", "* \u0c87\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0cad\u0cbe\u0cb7\u0cc6\u0caf \u0ca4\u0cc6\u0cc2\u0ca1\u0c95\u0cbe\u0c97\u0cb2\u0cbf\u0cb2\u0ccd\u0cb2\u0cb5\u0cc7?", "- \u0c87\u0cb2\u0ccd\u0cb2 ,\u0c85\u0c82\u0ca4\u0cb9 \u0caf\u0cbe\u0cb5\u0cc1\u0ca6\u0cc7 \u0cb8\u0cae\u0cb8\u0ccd\u0caf\u0cc6 \u0c86\u0c97\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c85\u0ca6\u0cb7\u0ccd\u0c9f\u0cb5\u0c82\u0ca4\u0cc6. \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c \u0c85\u0cb5\u0cb0\u0c82\u0ca4\u0cb9 \u0ca6\u0cc6\u0cc2\u0ca1\u0ccd\u0ca1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0c95\u0ca8\u0ccd\u0ca8\u0ca1 \u0cb8\u0cbf\u0ca8\u0cbf\u0cae\u0cbe\u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c92\u0cb3\u0ccd\u0cb3\u0cc6\u0caf \u0cb5\u0cc7\u0ca6\u0cbf\u0c95\u0cc6\u0caf\u0cc2 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c87\u0ca6\u0cc1 \u0ca8\u0ca8\u0ccd\u0ca8 \u0c95\u0ca8\u0ccd\u0ca8\u0ca1\u0ca6 \u0cae\u0cca\u0ca6\u0cb2 \u0cb9\u0cbe\u0c97\u0cc2 \u0c95\u0cc6\u0cb0\u0cbf\u0caf\u0cb0\u0ccd\u200c\u0ca8 \u0c8e\u0cb0\u0ca1\u0ca8\u0cc7 \u0cb8\u0cbf\u0ca8\u0cbf\u0cae\u0cbe. \u0c95\u0ca8\u0ccd\u0ca8\u0ca1 \u0cac\u0cb0\u0ccb\u0ca6\u0cbf\u0cb2\u0ccd\u0cb2. \u0c9f\u0cab\u0ccd \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2, \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c \u0ca7\u0cc8\u0cb0\u0ccd\u0caf\u0ca4\u0cc1\u0c82\u0cac\u0cbf, \u0ca8\u0ca8\u0ccd\u0ca8\u0cbf\u0c82\u0ca6 \u0c95\u0cc6\u0cb2\u0cb8 \u0ca4\u0cc6\u0c97\u0cc6\u0cb8\u0cbf\u0ca6\u0cb0\u0cc1. \u0cb9\u0cbe\u0c97\u0cbe\u0c97\u0cbf \u0cad\u0cb7\u0cc6\u0caf \u0ca4\u0cc6\u0cc2\u0ca1\u0c95\u0cbe\u0c97\u0cb2\u0cbf\u0cb2\u0ccd\u0cb2.", "* \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c95\u0cc2\u0ca1 \"\u0cb8\u0cc8\u0cb0\u0cbe\u0ca4\u0ccd\u200c' \u0cb0\u0cbf\u0cae\u0cc7\u0c95\u0ccd\u200c. \u0cab\u0cc0\u0cb2\u0ccd\u200c \u0cb9\u0cc7\u0c97\u0cbf\u0ca4\u0ccd\u0ca4\u0cc1?", "- \u0c87\u0cb2\u0ccd\u0cb2\u0cbf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0c8e\u0cb0\u0ca1\u0cc2 \u0c92\u0c82\u0ca6\u0cc7 \u0cb9\u0cbe\u0c97\u0cbe\u0c97\u0cbf \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0c82\u0ca4\u0cc2 \u0ca8\u0cbf\u0c9c. \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0ca8\u0ca8\u0c97\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cae\u0c9c\u0cb2\u0cbf\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cc1\u0ca4\u0ccd\u0ca4\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1. \u0c92\u0cb3\u0ccd\u0cb3\u0cc7 \u0cac\u0ccd\u0caf\u0cbe\u0ca8\u0cb0\u0ccd\u200c, \u0c85\u0ca8\u0cc1\u0cad\u0cb5\u0cbf \u0ca4\u0c82\u0ca1\u0ca6 \u0c9c\u0ca4\u0cc6 \u0ca8\u0cbe\u0ca8\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7 \u0cae\u0cb0\u0cc6\u0caf\u0ca6 \u0c85\u0ca8\u0cc1\u0cad\u0cb5.", "* \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2 \u0c85\u0c82\u0ca4\u0cc0\u0cb0\u0cbe, \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0c95\u0cc6 \u0c95\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb2\u0cb5\u0cc7?", "- \u0c87\u0ca6\u0cc1 \u0cb0\u0cbf\u0cae\u0cc7\u0c95\u0ccd\u200c \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0c95\u0cb7\u0ccd\u0c9f \u0c86\u0c97\u0cb2\u0cbf\u0cb2\u0ccd\u0cb2. \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc2, \u0cad\u0cbe\u0cb5\u0ca8\u0cc6\u0c97\u0cb3\u0cc1 \u0c85\u0cb0\u0ccd\u0ca5\u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cc1. \u0cae\u0cb0\u0cbe\u0ca0\u0cbf\u0caf\u0cb2\u0ccd\u0cb2\u0cc7 \u0ca1\u0cc8\u0cb2\u0cbe\u0c97\u0ccd\u200c \u0cac\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0c85\u0ca6\u0cc1 \u0c95\u0cb7\u0ccd\u0c9f \u0c85\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0cac\u0cb0\u0ca6\u0cbf\u0ca6\u0ccd\u0ca6\u0cb0\u0cc2, \u0cad\u0cbe\u0cb7\u0cc6 \u0cb8\u0cca\u0c97\u0cb8\u0cbe\u0c97\u0cbf\u0ca6\u0cc6 \u0c85\u0c82\u0ca4\u0cc6\u0ca8\u0cbf\u0cb8\u0cbf\u0ca6\u0ccd\u0ca6\u0cc1 \u0cb8\u0cc1\u0cb3\u0ccd\u0cb3\u0cb2\u0ccd\u0cb2.", "* \u0cae\u0cb0\u0cbe\u0ca0\u0cbf \"\u0cb8\u0cc8\u0cb0\u0cbe\u0ca4\u0ccd\u200c'\u0c97\u0cc2 \u0c95\u0ca8\u0ccd\u0ca8\u0ca1\u0ca6 \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6'\u0c97\u0cc2 \u0ca8\u0cc0\u0cb5\u0cc1 \u0c95\u0c82\u0ca1 \u0cb5\u0ccd\u0caf\u0ca4\u0ccd\u0caf\u0cbe\u0cb8?", "- \u0ca8\u0ca8\u0c97\u0cc6 \u0c8e\u0cb0\u0ca1\u0cb0\u0cb2\u0ccd\u0cb2\u0cc2 \u0caf\u0cbe\u0cb5\u0cc1\u0ca6\u0cc7 \u0cb5\u0ccd\u0caf\u0ca4\u0ccd\u0caf\u0cbe\u0cb8 \u0c95\u0cbe\u0ca3\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb2\u0ccd\u0cb2\u0cbf\u0c97\u0cbf\u0c82\u0ca4 \u0c87\u0cb2\u0ccd\u0cb2\u0cbf \u0cb8\u0cbf\u0c95\u0ccd\u0c95 \u0cab\u0cc0\u0cb2\u0cbf\u0c82\u0c97\u0ccd\u0cb8\u0ccd\u200c \u0cac\u0cc7\u0cb0\u0cc6. \u0c87\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0cb9\u0cca\u0cb8\u0ca4\u0ca8 \u0cae\u0ca4\u0ccd\u0ca4\u0cc1 \u0cb0\u0cbf\u0c9a\u0ccd\u200c \u0c86\u0c97\u0cbf \u0c95\u0cbe\u0ca3\u0ca4\u0ccd\u0ca4\u0cc6.", "\u00a0* \u0c88\u0c97\u0cb7\u0ccd\u0c9f\u0cc7 \u0c8e\u0cb8\u0ccd\u0cb8\u0cc6\u0cb8\u0ccd\u0cb8\u0cc6\u0cb2\u0ccd\u0cb8\u0cbf \u0caa\u0cb0\u0cc0\u0c95\u0ccd\u0cb7\u0cc6 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc0\u0cb0\u0cbf, \u0cae\u0cc1\u0c82\u0ca6\u0cc6 \u0ca8\u0cbf\u0cae\u0ccd\u0cae \u0ca6\u0cbe\u0cb0\u0cbf \u0c93\u0ca6\u0cbf\u0ca8 \u0c95\u0ca1\u0cc6\u0c97\u0cbe, \u0cb8\u0cbf\u0ca8\u0cbf\u0cae\u0cbe \u0c95\u0ca1\u0cc6\u0c97\u0cbe?", "- \u0c87\u0ca6\u0cc1 \u0c95\u0cb7\u0ccd\u0c9f\u0ca6 \u0caa\u0ccd\u0cb0\u0cb6\u0ccd\u0ca8\u0cc6. \u0ca8\u0ca8\u0c97\u0cc6 \u0c8e\u0cb0\u0ca1\u0cc2 \u0c87\u0cb7\u0ccd\u0c9f. \u0c8e\u0cb0\u0ca1\u0ca8\u0ccd\u0ca8\u0cc2 \u0cac\u0ccd\u0caf\u0cbe\u0cb2\u0cc6\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0ca8\u0ca8\u0c97\u0cc6 \u0cae\u0cca\u0ca6\u0cb2\u0cc1 \u0c93\u0ca6\u0cc1 \u0cae\u0cc1\u0c96\u0ccd\u0caf.\u0c86\u0ca6\u0cb0\u0cc6, \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0caf\u0cbe\u0cb0\u0cc2 \u0c85\u0c82\u0ca4\u0cbe\u0ca8\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ca6 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cc6\u0ca1\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca7\u0ccd\u0caf\u0cae\u0c95\u0ccd\u0c95\u0cc6 \u0caa\u0cb5\u0cb0\u0ccd\u200c\u0c87\u0ca6\u0cc6. \u0c85\u0ca6\u0ca8\u0ccd\u0ca8\u0cc2 \u0cac\u0cbf\u0ca1\u0cb2\u0ccd\u0cb2.", "*\"\u0cb8\u0cc8\u0cb0\u0cbe\u0ca4\u0ccd\u200c' \u0ca8\u0c82\u0ca4\u0cb0 \u0cac\u0c82\u0ca6 \u0c95\u0ca5\u0cc6\u0c97\u0cb3\u0cc6\u0cb7\u0ccd\u0c9f\u0cc1?", "- \u0cb2\u0cc6\u0c95\u0ccd\u0c95 \u0c87\u0c9f\u0ccd\u0c9f\u0cbf\u0cb2\u0ccd\u0cb2. \u0c86 \u0c9a\u0cbf\u0ca4\u0ccd\u0cb0\u0cb0\u0cbf\u0cb2\u0cc0\u0cb8\u0ccd\u200c \u0c86\u0c97\u0cbf \u0cae\u0cc6\u0cb2\u0ccd\u0cb2\u0ca8\u0cc6 \u0cb8\u0c95\u0ccd\u0cb8\u0cb8\u0ccd\u200c\u0c86\u0c97\u0cbf\u0ca6\u0ccd\u0ca6\u0cc7 \u0ca4\u0ca1, \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c95\u0ca5\u0cc6 \u0cb9\u0cc7\u0cb3\u0ccd\u0cb3\u0ccb\u0c95\u0cc6 \u0cac\u0c82\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0caf\u0cbe\u0cb5\u0cc1\u0ca6\u0cc2 \u0caa\u0cb8\u0c82\u0ca6\u0cbe\u0c97\u0cbf\u0ca6\u0cc6 \u0c85\u0c82\u0ca4\u0ca8\u0cbf\u0cb8\u0cb2\u0cbf\u0cb2\u0ccd\u0cb2.", "* \"\u0cb8\u0cc8\u0cb0\u0cbe\u0ca4\u0ccd\u200c' \u0cac\u0cb3\u0cbf\u0c95 \u0cb8\u0ccd\u0c9f\u0cbe\u0cb0\u0ccd\u200c \u0ca8\u0c9f\u0cbf\u0caf\u0cbe\u0ca6 \u0cab\u0cc0\u0cb2\u0ccd\u200c \u0cb9\u0cc7\u0c97\u0cbf\u0ca4\u0ccd\u0ca4\u0cc1?", "- \u0c85\u0c82\u0ca4\u0cb9 \u0caf\u0cbe\u0cb5\u0cc1\u0ca6\u0cc7 \u0c85\u0cae\u0cb2\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c85\u0cb2\u0ccd\u0cb2. \u0c95\u0cbe\u0cae\u0ca8\u0ccd\u200c \u0cb5\u0cc1\u0cae\u0cc6\u0ca8\u0ccd\u200c \u0c85\u0cb7\u0ccd\u0c9f\u0cc7. \u0cb8\u0cc8\u0cb0\u0cbe\u0ca4\u0ccd\u200c \u0cac\u0c82\u0ca6\u0cbe\u0c97, \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0ccd\u0ca6\u0cbf \u0c86\u0ca6\u0cc6. \u0c8e\u0cb2\u0ccd\u0cb2\u0cc6\u0ca1\u0cc6 \u0cb0\u0cbf\u0c82\u0c95\u0cc1 \u0cb0\u0cbe\u0c9c\u0c97\u0cc1\u0cb0\u0cc1 \u0c85\u0c82\u0ca4 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6\u0cb0\u0cc1.\u0cb0\u0cbe\u0ca4\u0ccd\u0cb0\u0ccb\u0cb0\u0cbe\u0ca4\u0ccd\u0cb0\u0cbf \u0ca8\u0ca8\u0ccd\u0ca8 \u0cad\u0cb5\u0cbf\u0cb7\u0ccd\u0caf\u0cb5\u0cc7 \u0cac\u0ca6\u0cb2\u0cbe\u0c97\u0cbf \u0cb9\u0ccb\u0caf\u0ccd\u0ca4\u0cc1. \u0c88\u0c97\u0cb2\u0cc2 \u0ca8\u0ca8\u0ccd\u0ca8 \u0ca8\u0ccb\u0ca1\u0cbf\u0ca6\u0cb5\u0cb0\u0cc1 \u0cb0\u0cbf\u0c82\u0c95\u0cc1 \u0cac\u0ca6\u0cb2\u0cbe\u0c97\u0cbf, \"\u0cb8\u0cc8\u0cb0\u0cbe\u0ca4\u0ccd\u200c' \u0caa\u0cbe\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cc1 \u0c85\u0c9a\u0ccd\u0c9a\u0cbf \u0c85\u0c82\u0ca4\u0cbe\u0ca8\u0cc7 \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbe\u0cb0\u0cc6.", "* \"\u0cae\u0ca8\u0cc1\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6' \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0cc0\u0cb5\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?", "- \u0cb9\u0ccc\u0ca6\u0cc1, \u0c86 \u0c95\u0ccd\u0cb0\u0cc6\u0ca1\u0cbf\u0c9f\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cbf\u0c97\u0cc6, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cbf\u0c97\u0cc6 \u0cb9\u0ccb\u0c97\u0cac\u0cc7\u0c95\u0cc1. \u0ca8\u0ca8\u0c97\u0cc6 \u0c86\u0c97\u0cb2\u0ccd\u0cb2 \u0c85\u0c82\u0ca6\u0cb0\u0cc2, \u0c9a\u0cbe\u0cb2\u0cc6\u0c82\u0c9c\u0ccd\u200c \u0cae\u0cbe\u0ca1\u0cbf\u0cb8\u0cbf, \u0ca8\u0ca8\u0ccd\u0ca8\u0cbf\u0c82\u0ca6\u0cb2\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0cb8\u0cbf\u0ca6\u0cb0\u0cc1. \u0ca4\u0cc1\u0c82\u0cac\u0cbe \u0cb8\u0cae\u0caf \u0cb9\u0cbf\u0ca1\u0cbf\u0caf\u0cbf\u0ca4\u0cc1. \u0cad\u0caf\u0cb5\u0cbf\u0ca4\u0ccd\u0ca4\u0cbe\u0ca6\u0cb0\u0cc2, \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cbe\u0cb0\u0ccd\u200c \u0ca7\u0cc8\u0cb0\u0ccd\u0caf \u0ca4\u0cc1\u0c82\u0cac\u0cbf \u0c95\u0cc6\u0cb2\u0cb8 \u0ca4\u0cc6\u0c97\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0cb0\u0cbf\u0cb9\u0cb0\u0ccd\u0cb8\u0cb2\u0ccd\u200c \u0cae\u0cbe\u0ca1\u0cbf\u0caf\u0cc7 \u0ca1\u0cac\u0ccd\u0cac\u0cbf\u0c82\u0c97\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1\u0c82\u0c9f\u0cc1.", "* \"\u0cb8\u0cc8\u0cb0\u0cbe\u0ca4\u0ccd\u200c'\u0ca8\u0cb2\u0ccd\u0cb2\u0cbf \u0cb8\u0ccd\u0cb2\u0cbf\u0cae\u0ccd\u200c \u0c86\u0c97\u0cbf\u0ca6\u0ccd\u0ca6\u0cb5\u0cb0\u0cc1 \"\u0cae\u0ca8\u0cb8\u0cc1 \u0cae\u0cb2\u0ccd\u0cb2\u0cbf\u0c97\u0cc6'\u0caf\u0cb2\u0ccd\u0cb2\u0cc7\u0c95\u0cc6 \u0c85\u0cb7\u0ccd\u0c9f\u0cca\u0c82\u0ca6\u0cc1 \u0ca6\u0caa\u0ccd\u0caa?", "- \u0cb9\u0ccc\u0ca6\u0cc1, \u0ca8\u0ca8\u0c97\u0cc6 \u0c8e\u0cb2\u0ccd\u0cb2\u0cb0\u0cc2 \u0c87\u0ca6\u0cc7 \u0caa\u0ccd\u0cb0\u0cb6\u0ccd\u0ca8\u0cc6 \u0c95\u0cc7\u0cb3\u0ccd\u0ca4\u0cbe\u0cb0\u0cc6.\u0c86\u0ca6\u0cb0\u0cc6, \u0c85\u0ca6\u0cc6\u0cc2\u0c82\u0ca6\u0cc1 \u0ca8\u0cc8\u0c9c\u0ca4\u0cc6\u0caf \u0caa\u0cbe\u0ca4\u0ccd\u0cb0\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6, \u0caa\u0cbe\u0ca4\u0ccd\u0cb0 \u0cb9\u0cc0\u0c97\u0cc6 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0c95\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c85\u0cb2\u0ccd\u0cb2\u0cbf \u0c95\u0ca5\u0cc6\u0caf\u0cc7 \u0c8e\u0cb2\u0ccd\u0cb2\u0cb5\u0cc2 \u0c86\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0cbe\u0ca8\u0cc1 \u0cb9\u0cc7\u0c97\u0cbf\u0ca6\u0ccd\u0ca6\u0cc7\u0ca8\u0cc6 \u0c85\u0c82\u0ca4 \u0c95\u0ccc\u0c82\u0c9f\u00ee\u2026 \u0c86\u0c97\u0cb2\u0ccd\u0cb2 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6.\u0c86\u0ca6\u0cb0\u0cc2, \u0cb8\u0ca3\u0ccd\u0ca3 \u0c86\u0c97\u0ccb\u0c95\u0cc6 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cc1\u0c82\u0c9f\u0cc1.", "* \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0cac\u0c82\u0ca6\u0cb0\u0cc6?", "- \u0c96\u0c82\u0ca1\u0cbf\u0ca4 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0c85\u0ca6\u0cc1 \u0c87\u0cb7\u0ccd\u0c9f\u0cb5\u0cbe\u0c97\u0cac\u0cc7\u0c95\u0cb7\u0ccd\u0c9f\u0cc7.", "* \u0c8e\u0c82\u0ca5\u0cbe \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0cac\u0caf\u0cb8\u0cc1\u0ca4\u0ccd\u0ca4\u0cc0\u0cb0\u0cbf?", "-\u00a0\u00a0\u0ca8\u0ca8\u0ccd\u0ca8 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0ca7\u0cae\u0ccd\u200c\u0c87\u0cb0\u0cac\u0cc7\u0c95\u0cc1. \u0c95\u0ca5\u0cc6\u0caf\u0cb2\u0ccd\u0cb2\u0cbf \u0cae\u0ccc\u0cb2\u0ccd\u0caf \u0c87\u0cb0\u0cac\u0cc7\u0c95\u0cc1. \u0ca8\u0ca8\u0ccd\u0ca8 \u0cb5\u0caf\u0cb8\u0ccd\u0cb8\u0cc1 \u0cae\u0cc0\u0cb0\u0ca6 \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0cb5\u0cbe\u0c97\u0cbf\u0cb0\u0cac\u0cc7\u0c95\u0cc1.", "* \u0ca8\u0cc0\u0cb5\u0cc1 \u0c93\u0ca6\u0cbf \u0c8f\u0ca8\u0cbe\u0c97\u0cac\u0cc7\u0c95\u0cc1 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbf?", "- \u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0ca1\u0cbe\u0c95\u0ccd\u0c9f\u0cb0\u0ccd\u200c \u0c86\u0c97\u0ccb \u0c86\u0cb8\u0cc6. \u0c95\u0ca8\u0cb8\u0cb2\u0ccd\u0cb2\u0cc2 \u0ca8\u0cbe\u0ca8\u0cc1 \u0ca8\u0c9f\u0cbf \u0c86\u0c97\u0ccd\u0ca4\u0cbf\u00e0\u0ca8\u0cbf \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0ca1\u0cbe\u0c95\u0ccd\u0c9f\u0cb0\u0ccd\u200c \u0c86\u0c97\u0ccd\u0ca4\u0cbf\u00e0\u0ca8\u0ccb \u0c87\u0cb2\u0ccd\u0cb2\u0cb5\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0c88\u0c97 \u0ca8\u0c9f\u0cbf\u0caf\u0cbe\u0c97\u0cbf \u0ca4\u0c95\u0ccd\u0c95 \u0cae\u0c9f\u0ccd\u0c9f\u0cbf\u0c97\u0cc6 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6.", "* \u0c88 \u0c8e\u0cb0\u0ca1\u0cc2 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6?", "- \u0ca8\u0ca8\u0c97\u0cc6 \u0cae\u0cb0\u0cbe\u0ca0\u0cbf \u0cb8\u0cc1\u0cb2\u0cb2\u0cbf\u0ca4. \u0cb9\u0cbe\u0c97\u0cbe\u0c97\u0cbf, \u0c86 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c92\u0cb3\u0ccd\u0cb3\u0cc6\u0caf \u0cac\u0cbe\u0c82\u0ca7\u0cb5\u0ccd\u0caf\u0ca4\u0ccd\u0ca4\u0cc1. \u0c85\u0cb7\u0ccd\u0c9f\u0cc7 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc2, \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0cc6. \u0ca8\u0cbe\u0cb0\u0cbe\u0caf\u0ca3\u0ccd\u200c \u0cb8\u0cb0\u0ccd\u200c\u0c95\u0c82\u0cab\u200c\u0c9f\u00ee\u2026\u00ec\u0c86\u0c97\u0cbf\u0ca6\u0ccd\u0ca6\u0cb0\u0cc1. \u0c87\u0cac\u0ccd\u0cac\u0cb0\u0cbf\u0c82\u0ca6\u0cb2\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cb2\u0cbf\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0ca8\u0cbf\u0cae\u0ccd\u0cae \u0cab\u0cc7\u0cb5\u0cb0\u0cc7\u0c9f\u0ccd\u2026 \u0ca8\u0cbe\u0caf\u0c95-\u0ca8\u0cbe\u0caf\u0c95\u0cbf?", "-\u0ca8\u0cbe\u0ca8\u0cbe \u0caa\u0c9f\u0cc7\u0c95\u0cb0\u0ccd\u200c \u0cae\u0ca4\u0ccd\u0ca4\u0cc1 \u0c85\u0cae\u0cbf\u0ca4\u0cbe\u0cad\u0ccd\u200c \u0cac\u0c9a\u0ccd\u0c9a\u0ca8\u0ccd\u200c, \u0cae\u0cbe\u0ca7\u0cc1\u0cb0\u0cbf \u0ca6\u0cc0\u0c95\u0ccd\u0cb7\u0cbf\u0ca4\u0ccd\u200c, \u0cb9\u0cc7\u0cae\u0cbe\u0cae\u0cbe\u0cb2\u0cbf\u0ca8\u0cbf \u0ca8\u0c82\u0c97\u0cbf\u0cb7\u0ccd\u0c9f.\u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cc0\u0c9f\u0ccd\u200c \u0cae\u0cbe\u0ca1\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \"\u0cb8\u0cc8\u0cb0\u0cbe\u0ca4\u0ccd\u200c' \u0cac\u0c97\u0ccd\u0c97\u0cc6 \u0c85\u0cb5\u0cb0\u0cc1 \u0c92\u0cb3\u0ccd\u0cb3\u0cc7 \u0c95\u0cbe\u0cae\u0cc6\u0c82\u0c9f\u0ccd\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1.", "* \u0c85\u0caa\u0ccd\u0caa, \u0c85\u0cae\u0ccd\u0cae\u0ca8 \u0cb8\u0cb9\u0c95\u0cbe\u0cb0 \u0cb9\u0cc7\u0c97\u0cbf\u0ca6\u0cc6?", "-\u0c87\u0cac\u0ccd\u0cac\u0cb0\u0cc2 \u0c9f\u0cc0\u0c9a\u0cb0\u0ccd. \u0c85\u0cb5\u0cb0 \u0cb8\u0cb9\u0c95\u0cbe\u0cb0, \u0caa\u0ccd\u0cb0\u0cca\u0ca4\u0ccd\u0cb8\u0cbe\u0cb9 \u0c87\u0cb0\u0ca6\u0cbf\u0ca6\u0ccd\u0ca6\u0cb0\u0cc6, \u0cb0\u0cbf\u0c82\u0c95\u0cc1 \u0ca8\u0c9f\u0cbf \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2.", "* \u0c95\u0ca8\u0ccd\u0ca8\u0ca1\u0c9a\u0cbf\u0ca4\u0ccd\u0cb0\u0cb0\u0c82\u0c97 \u0cac\u0c97\u0ccd\u0c97\u0cc6 \u0c8f\u0ca8\u0cc1 \u0cb9\u0cc7\u0cb3\u0ccd\u0ca4\u0cc0\u0cb0\u0cbe?", "- \u0ca8\u0ca8\u0c97\u0cc6 \u0c87\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c96\u0cc1\u0cb7\u0cbf \u0c87\u0ca6\u0cc6. \u0c87\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc6\u0caf \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0cae\u0cc2\u0ca1\u0cbf \u0cac\u0c82\u0ca6\u0cbf\u0cb5\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c88 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0c85\u0cb5\u0c95\u0cbe\u0cb6 \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0cae\u0cb0\u0cc6\u0caf\u0ccb\u0ca6\u0cbf\u0cb2\u0ccd\u0cb2.", "*\u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0"], "title": "\u0ca8\u0cbe\u0ca8\u0cc1 \u0cb8\u0ccd\u0c9f\u0cbe\u0cb0\u0ccd\u200c \u0c85\u0cb2\u0ccd\u0cb2; \u0cb8\u0cc8\u0cb0\u0cbe\u0ca4\u0ccd\u200c \u0c96\u0ccd\u0caf\u0cbe\u0ca4\u0cbf\u0caf \u0cb0\u0cbf\u0c82\u0c95\u0cc1 Exclusive Interview"},
{"url": "https://www.udayavani.com/kannada/news/interviews/196980/hebbuli-kannada-movie-sudeep-interview", "content": ["\u0cb8\u0cc1\u0ca6\u0cc0\u0caa\u0ccd\u200c \u0c85\u0cb5\u0cb0 \"\u0cb9\u0cc6\u0cac\u0ccd\u0cac\u0cc1\u0cb2\u0cbf' \u0c9a\u0cbf\u0ca4\u0ccd\u0cb0 \u0cab\u0cc6.23\u0c95\u0ccd\u0c95\u0cc6 \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0c9a\u0cbf\u0ca4\u0ccd\u0cb0\u0ca6 \u0c9f\u0ccd\u0cb0\u0cc7\u0cb2\u0cb0\u0ccd\u200c, \u0cb9\u0cbe\u0ca1\u0cc1\u0c97\u0cb3\u0cc1 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc1\u0c9f\u0ccd\u0c9f\u0cbf\u0cb8\u0cbf\u0cb5\u0cc6. \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0caa\u0ccd\u200c \u0c87\u0cb2\u0ccd\u0cb2\u0cbf\u0ca8 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "1. \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0caf\u0cb2\u0ccd\u0cb2\u0cbf \u0c8f\u0ca8\u0cc1 \u0cb9\u0cc7\u0cb3\u0cb2\u0cc1 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cc0\u0cb0\u0cbf?- \u0c88 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cac\u0ccd\u0caf\u0cc2\u0c9f\u0cbf\u0cab\u200c\u0cc1\u0cb2\u0ccd\u200c \u0caa\u0cbe\u0caf\u0cbf\u0c82\u0c9f\u0ccd\u200c \u0c87\u0ca6\u0cc6. \u0ca4\u0cc1\u0c82\u0cac\u0cbe \u0cb9\u0cca\u0cb8\u0ca6\u0cbe\u0ca6 \u0c85\u0c82\u0cb6. \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 \u0caf\u0cbe\u0cb0\u0cc2 \u0c85\u0ca6\u0ca8\u0ccd\u0ca8\u0cc1 \u0c9f\u0c9a\u0ccd\u200c \u0cae\u0cbe\u0ca1\u0cbf\u0ca6\u0c82\u0ca4\u0cbf\u0cb2\u0ccd\u0cb2. \u0c85\u0ca6\u0ca8\u0ccd\u0ca8\u0cc1 \u0c87\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0cb5\u0cc6. \u0c92\u0ca8\u0ccd\u200c\u0cb2\u0cc8\u0ca8\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cb2\u0cc1 \u0c92\u0c82\u0ca6\u0cc1 \u0cae\u0cbe\u0cb0\u0ccd\u0c97 \u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c85\u0ca6\u0ca8\u0ccd\u0ca8\u0cc1 \u0caa\u0ccd\u0caf\u0cbe\u0cb0\u0cbe \u0c95\u0cae\u0cbe\u0c82\u0ca1\u0ccb \u0caa\u0cbe\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb9\u0cc7\u0cb3\u0cbf\u0ca6\u0ccd\u0ca6\u0cc7\u0cb5\u0cc6. \u0cb9\u0cbe\u0c97\u0c82\u0ca4 \u0c87\u0ca6\u0cc1 \u0c86\u0cb0\u0ccd\u0cae\u0cbf\u0c97\u0cc6 \u0cb8\u0c82\u0cac\u0c82\u0ca7\u0caa\u0c9f\u0ccd\u0c9f \u0cb8\u0cbf\u0ca8\u0cbf\u0cae\u0cbe\u0cb5\u0cb2\u0ccd\u0cb2. \u0c8e\u0cb2\u0ccd\u0cb2\u0cbe \u0c95\u0cc1\u0c9f\u0cc1\u0c82\u0cac\u0c97\u0cb3\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cb2\u0cbf \u0c8e\u0c82\u0ca6\u0cc1 \u0c97\u0ca1\u0cbf\u0caf\u0cb2\u0ccd\u0cb2\u0cbf \u0ca4\u0ca8\u0ccd\u0ca8 \u0c9c\u0cc0\u0cb5 \u0c92\u0ca4\u0ccd\u0ca4\u0cc6\u0caf\u0cbf\u0c9f\u0ccd\u0c9f\u0cc1 \u0c95\u0cbe\u0caf\u0cc1\u0cb5 \u0cb8\u0cc8\u0ca8\u0cbf\u0c95\u0ca8 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0ca6\u0cb0\u0cc6 \u0caf\u0cbe\u0cb0\u0cc2 \u0ca8\u0cbf\u0cb2\u0ccd\u0cb2\u0ccb\u0ca6\u0cbf\u0cb2\u0ccd\u0cb2. \u0cb9\u0cc0\u0c97\u0cbf\u0cb0\u0cc1\u0cb5\u0cbe\u0c97 \u0c86 \u0cb5\u0ccd\u0caf\u0c95\u0ccd\u0ca4\u0cbf \u0ca4\u0cb2\u0cc6\u0caf\u0cb2\u0ccd\u0cb2\u0cbf \u0c8f\u0ca8\u0cc1 \u0c93\u0ca1\u0cac\u0cb9\u0cc1\u0ca6\u0cc1 \u0c8e\u0c82\u0cac \u0c85\u0c82\u0cb6\u0cb5\u0cc2 \u0c87\u0ca6\u0cc6. \u0ca8\u0cc0\u0cb5\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cbf\u0ca6\u0cb0\u0cc6 \u0cb9\u0cbe\u0ca1\u0cbf\u0ca8\u0cb2\u0ccd\u0cb2\u0cc2 \u0c9a\u0cbf\u0ca4\u0ccd\u0cb0\u0ca6 \u0c92\u0ca8\u0ccd\u200c\u0cb2\u0cc8\u0ca8\u0ccd\u200c \u0cac\u0cb0\u0cc1\u0ca4\u0ccd\u0ca4\u0ca6\u0cc6. \"\u0c95\u0cbe\u0caf\u0cb2\u0cc1 \u0cb9\u0ccb\u0ca6\u0cc6\u0ca8\u0cc1 \u0ca8\u0cbf\u0ca8\u0ccd\u0ca8\u0ca8\u0cc1 \u0ca8\u0c82\u0cac\u0cbf \u0ca8\u0cc0 \u0c95\u0cbe\u0caf\u0ca6\u0cc7 \u0cb8\u0ccb\u0ca4\u0cc6\u0caf \u0ca8\u0ca8\u0c97\u0cc6 \u0cac\u0cc7\u0c95\u0cbe\u0ca6 \u0c92\u0c82\u0ca6\u0cc1 \u0c9c\u0cc0\u0cb5\u0cb5 ..' \u0c8e\u0c82\u0cac \u0cb2\u0cc8\u0ca8\u0ccd\u200c\u0ca8\u0cb2\u0ccd\u0cb2\u0cc7 \u0ca4\u0cc1\u0c82\u0cac\u0cbe \u0c85\u0cb0\u0ccd\u0ca5\u0cb5\u0cbf\u0ca6\u0cc6.\u00a0", "2. \u0c95\u0cae\u0cbe\u0c82\u0ca1\u0ccb \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0c8f\u0ca8\u0cbe\u0ca6\u0cb0\u0cc2 \u0caa\u0cc2\u0cb0\u0ccd\u0cb5\u0ca4\u0caf\u0cbe\u0cb0\u0cbf \u0c8f\u0ca8\u0cbe\u0ca6\u0cb0\u0cc2 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0ccd\u0cb0\u0cbe?- \u0ca8\u0cbe\u0ca8\u0cc1 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0caf\u0cbe\u0cb5\u0cc1\u0ca6\u0cc7 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cb2\u0ccd\u0cb2. \u00a0\u0cb8\u0cc6\u0c9f\u0ccd\u200c\u0c97\u0cc6 \u0cb9\u0ccb\u0c97\u0cc1\u0cb5\u0cbe\u0c97 \u0ca8\u0ca8\u0c97\u0cc6 \u0c92\u0c82\u0ca6\u0cbf\u0cb7\u0ccd\u0c9f\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cc6. \u0cb9\u0ccb\u0ca6 \u0cae\u0cc7\u0cb2\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cbf\u0cb7\u0ccd\u0c9f\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0ccd\u0caf\u0cbe\u0ca8\u0cc7\u0c9c\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0caa\u0cc2\u0cb0\u0ccd\u0cb5\u0ca4\u0caf\u0cbe\u0cb0\u0cbf \u0cae\u0cbe\u0ca1\u0cac\u0cc7\u0c95\u0cbe\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0cac\u0cb0\u0ccb\u0ca6\u0cc1 \u0cac\u0caf\u0ccb\u0caa\u0cbf\u0c95\u0ccd\u200c \u0cae\u0cbe\u0ca1\u0cc1\u0cb5\u0cbe\u0c97. \u0c86\u0c97 \u0ca8\u0cbe\u0cb5\u0cc1 \u0cb8\u0ccd\u0c9f\u0ca1\u0cbf \u0cae\u0cbe\u0ca1\u0cac\u0cc7\u0c95\u0cc1. \u0ca8\u0cbe\u0cb5\u0cc1 \u0caf\u0cbe\u0cb0 \u0cac\u0caf\u0ccb\u0caa\u0cbf\u0c95\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0ccb \u0c86 \u0cb5\u0ccd\u0caf\u0c95\u0ccd\u0ca4\u0cbf\u0caf \u0cae\u0ccd\u0caf\u0cbe\u0ca8\u0cb0\u0cc0\u0cb8\u0c82 \u0c85\u0ca8\u0ccd\u0ca8\u0cc1 \u0cb8\u0ccd\u0c9f\u0ca1\u0cbf \u0cae\u0cbe\u0ca1\u0cac\u0cc7\u0c95\u0cc1. \u0c86\u0ca6\u0cb0\u0cc6 \u0c87\u0ca6\u0cc1 \u0cac\u0caf\u0ccb\u0caa\u0cbf\u0c95\u0ccd\u200c \u0c85\u0cb2\u0ccd\u0cb2. \u0cac\u0cc7\u0cb8\u0cbf\u0c95\u0ccd\u200c \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc1. \u0caa\u0ccd\u0caf\u0cbe\u0cb0\u0cbe \u0c95\u0cae\u0cbe\u0c82\u0ca1\u0ccb \u0cae\u0ccd\u0caf\u0cbe\u0ca8\u0cb0\u0cc0\u0cb8\u0c82 \u0cb9\u0cc7\u0c97\u0cbf\u0cb0\u0cc1\u0ca4\u0ccd\u0ca4\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0ca8\u0c97\u0cc6 \u0c8e\u0cb7\u0ccd\u0c9f\u0cc1 \u0c97\u0cc6\u0cc2\u0ca4\u0ccd\u0ca4\u0ccb \u0c85\u0cb7\u0ccd\u0c9f\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "3. \u0ca8\u0cc0\u0cb5\u0cc1 \u0c95\u0ca5\u0cc6 \u0c95\u0cc7\u0cb3\u0ca6\u0cc6\u0caf\u0cc7 \u0c95\u0cc3\u0cb7\u0ccd\u0ca3\u0c97\u0cc6 \u0ca1\u0cc7\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0c82\u0ca4\u0cc6?- \u0c95\u0cc3\u0cb7\u0ccd\u0ca3 \u0cac\u0c82\u0ca6\u0cc1 \u0c95\u0cc7\u0cb3\u0cc1\u0cb5\u0cbe\u0c97 \u0c95\u0ca5\u0cc6 \u0c95\u0cc7\u0cb3\u0ca6\u0cc7 \u0ca1\u0cc7\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc6 \u0ca8\u0cbf\u0c9c. \u0c86 \u0ca8\u0c82\u0ca4\u0cb0 \u0ca8\u0cbe\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe \u0c86\u0cb0\u0c82\u0cad\u0cb5\u0cbe\u0c97\u0cc1\u0cb5 \u0c92\u0c82\u0ca6\u0cc1 \u0ca4\u0cbf\u0c82\u0c97\u0cb3\u0cc1 \u0cae\u0cc1\u0c82\u0c9a\u0cc6 \u0c9a\u0cb0\u0ccd\u0c9a\u0cbf\u0cb8\u0cbf\u0ca6\u0cc6\u0cb5\u0cc1. \u0c88 \u0c95\u0ca5\u0cc6\u0caf\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cae\u0cbe\u0ca1\u0cbf\u0ca6\u0cb0\u0cc6 \u0c9a\u0cc6\u0c82\u0ca6, \u0caf\u0cbe\u0cb5 \u0cae\u0cbe\u0cb0\u0ccd\u0c97\u0ca6 \u0cae\u0cc2\u0cb2\u0c95 \u0cb9\u0cc7\u0cb3\u0cac\u0cc7\u0c95\u0cc1 \u0c8e\u0c82\u0cac \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cbf\u0cb8\u0cbf\u0ca6\u0cc6\u0cb5\u0cc1. \u0ca8\u0cbe\u0ca8\u0cc1 \u0cb9\u0cc6\u0c9a\u0ccd\u0c9a\u0cc1 \u0cb9\u0cca\u0ca4\u0ccd\u0ca4\u0cc1 \u0c95\u0ca5\u0cc6 \u0c95\u0cc7\u0cb3\u0ccd\u0cb3\u0ccb\u0ca6\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0cb0\u0cbe\u0c9c\u0ccd\u200c\u0cae\u0ccc\u0cb3\u0cbf\u0caf\u0cb5\u0cb0\u0cc1 \"\u0c88\u0c97' \u0cb8\u0cbf\u0ca8\u0cbf\u0cae\u0cbe\u0ca6 \u0c95\u0ca5\u0cc6\u0caf\u0ca8\u0ccd\u0ca8\u0cc1 30 \u0cb8\u0cc6\u0c95\u0cc6\u0c82\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \"\u0c87\u0cac\u0ccd\u0cac\u0cb0\u0cc1 \u0caa\u0ccd\u0cb0\u0cc7\u0cae\u0cbf\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cc0\u0cb5\u0cc1 \u0cb9\u0cc1\u0ca1\u0cc1\u0c97\u0ca8\u0ca8\u0ccd\u0ca8\u0cc1 \u0cb8\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbf. \u0c86\u0ca4 \u0ca8\u0cc6\u0cc2\u0ca3\u0cb5\u0cbe\u0c97\u0cbf \u0cac\u0c82\u0ca6\u0cc1 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cbe\u0ca1\u0cc1\u0ca4\u0ccd\u0ca4\u0cbe\u0ca8\u0cc6' \u0c8e\u0c82\u0ca6\u0cb7\u0ccd\u0c9f\u0cc7 \u0cb9\u0cc7\u0cb3\u0cbf\u0ca6\u0ccd\u0ca6\u0cc1. \u0c85\u0cb5\u0cb0\u0cc1 \u0cb9\u0cc7\u0cb3\u0cbf\u0ca6 \u0c86 \u0cb2\u0cc8\u0ca8\u0ccd\u200c \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0ca8\u0ccd\u0ca8 \u0ca8\u0c9f\u0ca8\u0cbe \u0cb8\u0cbe\u0ca7\u0ccd\u0caf\u0ca4\u0cc6\u0caf\u0ca8\u0ccd\u0ca8\u0cc1 \u0ca8\u0cbe\u0ca8\u0cc1 \u0cb9\u0cc1\u0ca1\u0cc1\u0c95\u0cac\u0cc7\u0c95\u0cbf\u0ca4\u0ccd\u0ca4\u0cc1. \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0caf\u0cb2\u0ccd\u0cb2\u0cc2 \u0cb9\u0cbe\u0c97\u0cc6.\u00a0", "4. \u0ca8\u0cbf\u0cae\u0ccd\u0cae \u0cb9\u0cc7\u0cb0\u0ccd\u200c\u0cb8\u0ccd\u0c9f\u0cc8\u0cb2\u0ccd\u200c \u0c9f\u0ccd\u0cb0\u0cc6\u0c82\u0ca1\u0cbf\u0c82\u0c97\u0ccd\u200c \u0c86\u0c97\u0cbf\u0ca6\u0cc6. \u0ca4\u0cc1\u0c82\u0cac\u0cbe \u0c9c\u0ca8 \u0cab\u0cbe\u0cb2\u0ccb \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2?- \u0ca8\u0cbf\u0c9c\u0c95\u0ccd\u0c95\u0cc2 \u0c85\u0ca6\u0cc1 \u0c97\u0ccd\u0cb0\u0cc7\u0c9f\u0ccd\u200c \u0cab\u0cc0\u0cb2\u0cbf\u0c82\u0c97\u0ccd\u200c. \u0c9a\u0cbf\u0c95\u0ccd\u0c95 \u0cae\u0c95\u0ccd\u0c95\u0cb3\u0cc1 \u0c95\u0cc2\u0ca1\u0cbe \u0cb9\u0cc7\u0cb0\u0ccd\u200c\u0cb8\u0ccd\u0c9f\u0cc8\u0cb2\u0ccd\u200c \u0cab\u0cbe\u0cb2\u0ccb \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc6 \u0ca8\u0cbe\u0cb5\u0cc1 \u0cb9\u0cc7\u0cb3\u0cbf \u0cae\u0cbe\u0ca1\u0cbf\u0cb8\u0cbf\u0ca6\u0cc6\u0cb5\u0cc1 \u0c8e\u0c82\u0ca6\u0cc1 \u0caf\u0cbe\u0cb0\u0cbe\u0ca6\u0cb0\u0cc2 \u0cb9\u0cc7\u0cb3\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0c86 \u0caa\u0cc1\u0c9f\u0ccd\u0c9f \u0cae\u0c95\u0ccd\u0c95\u0cb3\u0cbf\u0c97\u0cc6 \u0caf\u0cbe\u0cb0\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c88 \u0ca4\u0cb0\u0cb9\u0ca6 \u0c92\u0c82\u0ca6\u0cc1 \u0caa\u0ccd\u0cb0\u0cc0\u0ca4\u0cbf, \u0c95\u0ccd\u0cb0\u0cc7\u0c9c\u0ccd\u200c \u0cb2\u0c82\u0c9a \u0c95\u0cc6\u0cc2\u0c9f\u0ccd\u0c9f\u0cc1 \u0cb8\u0cbf\u0c97\u0cc1\u0cb5\u0c82\u0ca5\u0ca6\u0ccd\u0ca6\u0cb2\u0ccd\u0cb2. \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0ca8\u0cbe\u0cb5\u0cc1 \u0c8e\u0cb7\u0ccd\u0c9f\u0cc7 \u0caa\u0ccd\u0cb0\u0cae\u0ccb\u0cb6\u0ca8\u0ccd\u200c \u0cae\u0cbe\u0ca1\u0cbf\u0ca6\u0cb0\u0cc2 \u0cb9\u0cc8\u0caa\u0ccd\u200c \u0c95\u0ccd\u0cb0\u0cbf\u0caf\u0cc7\u0c9f\u0ccd\u200c \u0c86\u0c97\u0ccb\u0ca6\u0cc7 \u0c87\u0cb2\u0ccd\u0cb2. \u0c86 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c95\u0cc2\u0ca1\u0cbe \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6 \u0c9c\u0ca8 \u0c86 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \"\u0cb9\u0cc6\u0cac\u0ccd\u0cac\u0cc1\u0cb2\u0cbf' \u0ca6\u0cc6\u0cc2\u0ca1\u0ccd\u0ca1 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cb9\u0cc1\u0c9f\u0ccd\u0c9f\u0cbf\u0cb8\u0cbf\u0ca6\u0cc6. \u0ca8\u0cbf\u0c9c\u0c95\u0ccd\u0c95\u0cc2 \u0c96\u0cc1\u0cb7\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "5. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c9f\u0ccd\u0cb0\u0cc7\u0cb2\u0cb0\u0ccd\u200c\u0ca8\u0cb2\u0ccd\u0cb2\u0cbf \u0ca1\u0cc8\u0cb2\u0cbe\u0c97\u0ccd\u200c\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0caf \u0c92\u0c82\u0ca6\u0cc7 \u0c92\u0c82\u0ca6\u0cc1 \u0ca1\u0cc8\u0cb2\u0cbe\u0c97\u0ccd\u200c \u0c95\u0cc2\u0ca1\u0cbe \u0cac\u0cbf\u0c9f\u0ccd\u0c9f\u0cbf\u0cb2\u0ccd\u0cb2?- \u0ca8\u0ccb\u0ca1\u0cbf, \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0\u0cbf\u0c97\u0cc6 \u0c85\u0cb5\u0cb0\u0ca6\u0ccd\u0ca6\u0cc7 \u0c86\u0ca6 \u0cb6\u0cc8\u0cb2\u0cbf, \u0c86\u0cb2\u0ccb\u0c9a\u0ca8\u0cc6 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0ca8\u0ca8\u0ccd\u0ca8\u0ca6\u0cc7 \u0c86\u0ca6 \u0c86\u0cb2\u0ccb\u0c9a\u0ca8\u0cc6\u0c97\u0cb3\u0cbf\u0cb5\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cae\u0cbe\u0ca1\u0cc1\u0cb5 \u0caa\u0cbe\u0ca4\u0ccd\u0cb0 \u0ca8\u0ca8\u0ccd\u0ca8 \u0ca8\u0cbf\u0c9c \u0c9c\u0cc0\u0cb5\u0ca8\u0ca6 \u0c97\u0cc1\u0ca3\u0c97\u0cb3\u0cbf\u0c97\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0ca6\u0cc2\u0cb0\u0cb5\u0cbf\u0cb0\u0ccb\u0ca6\u0cbf\u0cb2\u0ccd\u0cb2. \u0c92\u0cac\u0ccd\u0cac \u0cb8\u0cc1\u0ca6\u0cc0\u0caa\u0ccd\u200c \u0c86\u0cb0\u0ccd\u0cae\u0cbf \u0c86\u0cab\u0cc0\u0cb8\u0cb0\u0ccd\u200c \u0c86\u0ca6\u0cb0\u0cc6 \u0cb9\u0cc7\u0c97\u0cc6 \u0caf\u0ccb\u0c9a\u0cbf\u0cb8\u0cac\u0cb9\u0cc1\u0ca6\u0cc1, \u0caa\u0cca\u0cb2\u0cc0\u0cb8\u0ccd\u200c \u0c86\u0cab\u0cc0\u0cb8\u0cb0\u0ccd\u200c \u0c86\u0ca6\u0cb0\u0cc6 \u0cb9\u0cc7\u0c97\u0cc6 \u0caf\u0ccb\u0c9a\u0cbf\u0cb8\u0cac\u0cb9\u0cc1\u0ca6\u0cc1 \u0c85\u0ca5\u0cb5\u0cbe \u0cb0\u0ccc\u0ca1\u0cbf\u0caf\u0cbe\u0ca6\u0cb0\u0cc6 \u0cb9\u0cc7\u0c97\u0cc6 \u0cb5\u0cb0\u0ccd\u0ca4\u0cbf\u0cb8\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0c86\u0cb2\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca8\u0ca8\u0c97\u0cbf\u0c82\u0ca4 \u0ca8\u0ca8\u0ccd\u0ca8 \u0c95\u0cc6\u0cb2\u0cb8 \u0cae\u0cbe\u0ca4\u0ca8\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c87\u0cb7\u0ccd\u0c9f\u0caa\u0ca1\u0cc1\u0cb5\u0cb5\u0ca8\u0cc1 \u0ca8\u0cbe\u0ca8\u0cc1. \u00a0\u0c95\u0ca5\u0cc6\u0c97\u0cc6 \u0c8f\u0ca8\u0cc1 \u0cac\u0cc7\u0c95\u0ccb \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cb2\u0cc1 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "6. \u0c88 \u0cb9\u0cbf\u0c82\u0ca6\u0cbf\u0ca8 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0ca8\u0cbf\u0cb0\u0ccd\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c86 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \"\u0cb9\u0cc6\u0cac\u0ccd\u0cac\u0cc1\u0cb2\u0cbf' \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0cb9\u0ccc\u0cb8\u0ccd\u200c \u0cb9\u0cc7\u0c97\u0cc6 \u0cad\u0cbf\u0ca8\u0ccd\u0ca8?- \u00a0\u0cb9\u0cbf\u0c82\u0ca6\u0cbf\u0ca8 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0ca8\u0ca8\u0c97\u0cc6 \u0ca6\u0cc1\u0ca1\u0ccd\u0ca1\u0cc1 \u0cae\u0cbe\u0ca4\u0ccd\u0cb0 \u0cb9\u0ccb\u0c97\u0cc1\u0ca4\u0ccd\u0ca4\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c95\u0ca8\u0ccd\u200c\u0cab\u200c\u0cb0\u0ccd\u0cae\u0ccd \u0c87\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0cac\u0cbf\u0c9f\u0ccd\u0c9f\u0cc1\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \u0c87\u0cb2\u0ccd\u0cb2\u0cbf \u0c87\u0cb5\u0cb0\u0cc1 \u0cb9\u0cbe\u0c95\u0cbf\u0cb0\u0ccb \u0ca6\u0cc1\u0ca1\u0ccd\u0ca1\u0cbf\u0c97\u0cc6 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0c85\u0cb5\u0cb0\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0cb5 \u0cb0\u0cc0\u0ca4\u0cbf \u0ca8\u0ca8\u0ccd\u0ca8 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca6\u0cc6. \u0cb9\u0cbf\u0c82\u0ca6\u0cbf\u0ca8 \u0c95\u0cc6\u0cb2\u0cb5\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0\u0cb5\u0cb0 \u0cb9\u0ca3\u0cc6\u0cac\u0cb0\u0cb9 \u0c8f\u0ca8\u0cbe\u0ca6\u0cb0\u0cc2 \u0c86\u0c97\u0cb2\u0cbf \u0c8e\u0c82\u0ca6\u0cc1 \u0cae\u0cc2\u0cb0\u0cc1 \u0c97\u0c82\u0c9f\u0cc6 \u0c9c\u0cbe\u0cb8\u0ccd\u0ca4\u0cbf \u0cae\u0cb2\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6 \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0caf\u0cbf\u0c82\u0ca6 \u0ca8\u0cbf\u0ca6\u0ccd\u0ca6\u0cc6 \u0c95\u0cae\u0ccd\u0cae\u0cbf\u0caf\u0cbe\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb0\u0cc0\u0ca4\u0cbf. \u0c87\u0cb5\u0ca4\u0ccd\u0ca4\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1 \u0cac\u0cc7\u0cb0\u0cc6\u0caf\u0cb5\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6\u0c82\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c85\u0cb5\u0cb0\u0cc1 \"\u0cb9\u0cc6\u0cac\u0ccd\u0cac\u0cc1\u0cb2\u0cbf'\u0caf\u0ca8\u0ccd\u0ca8\u0cc1 \u0ca4\u0c82\u0ca6\u0cbf\u0cb0\u0cc1\u0cb5 \u0cb0\u0cc0\u0ca4\u0cbf.", "7. \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb \u0c90\u0ca1\u0cbf\u0caf\u0cbe \u0c87\u0ca6\u0cc6\u0caf\u0cbe?- \u0c87\u0cb5\u0ca4\u0ccd\u0ca4\u0cbf\u0ca8 \u0ca8\u0ca8\u0ccd\u0ca8 \u0cb0\u0cc6\u0c97\u0ccd\u0caf\u0cc1\u0cb2\u0cb0\u0ccd\u200c \u0c95\u0cae\u0cb0\u0ccd\u0cb7\u0cbf\u0caf\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0ca8\u0cc0\u0cb5\u0cc1\u0c97\u0cb3\u0cc1 (\u0cae\u0cbe\u0ca7\u0ccd\u0caf\u0cae) \u0c95\u0cc2\u0ca1\u0cbe \u0c95\u0cbe\u0cb0\u0ca3. \u0c85\u0c82\u0ca6\u0cc1 \u0ca8\u0cbe\u0ca8\u0cc1 \u0cb8\u0cc6\u0ca8\u0ccd\u0cb8\u0cbf\u0cac\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cbe\u0c97 \u0ca8\u0cc0\u0cb5\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbe \u0cb9\u0cca\u0c97\u0cb3\u0cbf \u0cac\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0c87\u0cb5\u0ca4\u0ccd\u0ca4\u0cc1 \u0ca8\u0ca8\u0ccd\u0ca8 \u0cae\u0ca8\u0cc6 \u0cae\u0cc1\u0c82\u0ca6\u0cc6 \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c95\u0cbe\u0cb0\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0ca8\u0ccd\u0caf\u0cbe\u0cb6\u0ca8\u0cb2\u0ccd\u200c \u0c85\u0cb5\u0cbe\u0cb0\u0ccd\u0ca1\u0ccd\u200c, \u0cb8\u0ccd\u0c9f\u0cc7\u0c9f\u0ccd\u200c \u0c85\u0cb5\u0cbe\u0cb0\u0ccd\u0ca1\u0ccd\u200c \u0cb9\u0cbf\u0c82\u0ca6\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0ccb \u0c8f\u0ca8\u0ccb. \u0c85\u0c82\u0ca6\u0cc1 \u0ca8\u0cc0\u0cb5\u0cc1 \u0cb8\u0cc6\u0ca8\u0ccd\u0cb8\u0cbf\u0cac\u0cb2\u0ccd\u200c \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cac\u0cc6\u0c82\u0cac\u0cb2\u0cbf\u0cb8\u0ca6 \u0c95\u0cbe\u0cb0\u0ca3 \u0ca8\u0cbe\u0ca8\u0cc1 \u0cb9\u0ca0\u0ca6 \u0cae\u0cc7\u0cb2\u0cc6 \u0c88 \u0ca4\u0cb0\u0cb9\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cc1 \u0cb6\u0cc1\u0cb0\u0cc1 \u0cae\u0cbe\u0ca1\u0cbf\u0ca6\u0cc6. \u00a0\u0ca8\u0cc0\u0cb5\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c97\u0cae\u0ca8\u0cbf\u0cb8\u0cbf\u0ca6\u0cb0\u0cc6 \u0c92\u0c82\u0ca6\u0c82\u0cb6 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0c82\u0ca6\u0cbf\u0ca8 \"\u0cb6\u0cbe\u0c82\u0ca4\u0cbf \u0ca8\u0cbf\u0cb5\u0cbe\u0cb8' \u0cb9\u0cbe\u0c97\u0cc2 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0c82\u0ca6 \"\u0cae\u0cbe\u0ca3\u0cbf\u0c95\u0ccd\u0caf'\u0ca6 \u0ca4\u0cbf\u0cb0\u0cc1\u0cb3\u0cc1 \u0c92\u0c82\u0ca6\u0cc7. \u0c86\u0ca6\u0cb0\u0cc6 \u0cb9\u0cc7\u0cb3\u0cc1\u0cb5 \u0cb0\u0cc0\u0ca4\u0cbf \u0cac\u0cc7\u0cb0\u0cc6\u0caf\u0cbe\u0c97\u0cbf\u0ca6\u0cc6. \u0ca8\u0cbe\u0ca8\u0cc1 \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c92\u0cb3\u0ccd\u0cb3\u0cc6\u0caf \u0cb5\u0cbf\u0cb7\u0caf\u0c97\u0cb3\u0cbf\u0cb0\u0cc1\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0cb5 \u0cb0\u0cc0\u0ca4\u0cbf \u0cac\u0cc7\u0cb0\u0cc6\u0caf\u0cbe\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c92\u0cac\u0ccd\u0cac \u0c95\u0cb2\u0cbe\u0cb5\u0cbf\u0ca6\u0ca8\u0ca8\u0ccd\u0ca8\u0cc1 \u0cac\u0cbe\u0c95\u0ccd\u0cb8\u0ccd\u200c\u0c86\u0cab\u0cc0\u0cb8\u0ccd\u200c \u0c95\u0cb2\u0cc6\u0c95\u0ccd\u0cb7\u0ca8\u0ccd\u200c, \u0c93\u0caa\u0ca8\u0cbf\u0c82\u0c97\u0ccd\u200c \u0cae\u0cc7\u0cb2\u0cc6 \u0c9c\u0ca1\u0ccd\u0c9c\u0ccd \u0cae\u0cbe\u0ca1\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cc1. \u0c92\u0c82\u0ca6\u0cc1 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cb8\u0cc8\u0ca1\u0ccd\u200c\u0cb2\u0cc8\u0ca8\u0ccd\u200c \u0c86\u0c97\u0cbf\u0ca6\u0ccd\u0ca6\u0cc6. \u0c85\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf \u0ca4\u0c97\u0cc6\u0cc2\u0c82\u0ca1\u0cc6. \u0c85\u0ca6\u0cc7 \u0ca8\u0ca8\u0c97\u0cc6 \u0cb8\u0ccd\u0cab\u0cc2\u0cb0\u0ccd\u0ca4\u0cbf. \u0c85\u0c82\u0ca6\u0cbf\u0ca8\u0cbf\u0c82\u0ca6 \u0ca8\u0ca8\u0ccd\u0ca8 \u0cb2\u0cc8\u0cab\u0ccd \u0cac\u0ca6\u0cb2\u0cbe\u0caf\u0cbf\u0ca4\u0cc1. \u00a0\u0c88\u0c97 \u0cb0\u0c95\u0ccd\u0cb7\u0cbf\u0ca4\u0ccd\u200c \u0cb6\u0cc6\u0c9f\u0ccd\u0c9f\u0cbf, \u0cb0\u0cbf\u0cb7\u0cad\u0ccd\u200c \u0cb8\u0cbf\u0ca8\u0cbf\u0cae\u0cbe \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0cb5\u0cb0\u0cbf\u0c97\u0cc6 \u0c85\u0cb5\u0cb0\u0ca6\u0ccd\u0ca6\u0cc7 \u0c86\u0ca6 \u0c9c\u0cbe\u0ca8\u0cb0\u0ccd\u200c \u0c87\u0ca6\u0cc6. \u0c85\u0ca6\u0ca8\u0ccd\u0ca8\u0cc2 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "9. \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cc1 \u0ca8\u0cbf\u0cae\u0ccd\u0cae \u0c86\u0cb8\u0c95\u0ccd\u0ca4\u0cbf?- \u0ca8\u0ccb\u0ca1\u0cbf \u0cb8\u0cbf\u0ca8\u0cbf\u0cae\u0cbe\u0cb5\u0cc7 \u0c9c\u0cc0\u0cb5\u0ca8\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe \u0c9c\u0cc0\u0cb5\u0ca8\u0ca6 \u0c92\u0c82\u0ca6\u0cc1 \u0cad\u0cbe\u0c97\u0cb5\u0cb7\u0ccd\u0c9f\u0cc7. \u0ca8\u0cbe\u0ca8\u0cc1 \u0caa\u0ccd\u0cb0\u0ca4\u0cbf \u0ca6\u0cbf\u0ca8\u0cb5\u0ca8\u0ccd\u0ca8\u0cc1 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cac\u0ca6\u0cc1\u0c95\u0cb2\u0cc1 \u0c86\u0cb8\u0cc6 \u0caa\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca4\u0cc1\u0c82\u0cac\u0cbe \u0c86\u0cb2\u0ccb\u0c9a\u0ca8\u0cc6, \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cae\u0cbe\u0ca1\u0cb2\u0ccd\u0cb2. \u0ca8\u0ca8\u0c97\u0cc6 \u0c8f\u0ca8\u0cc1 \u0c8e\u0c95\u0ccd\u0cb8\u0cc6\u201e\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4 \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.\u00a0", "10. \u0cac\u0cc7\u0cb0\u0cc6 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cb9\u0cbf\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c8f\u0ca8\u0ca8\u0cbf\u0cb8\u0cc1\u0ca4\u0ccd\u0ca4\u0ca6\u0cc6 \u0ca8\u0cbf\u0cae\u0c97\u0cc6?- \u0ca8\u0cbe\u0ca8\u0cc1 \u0c95\u0cc6\u0cb0\u0cbf\u0caf\u0cb0\u0ccd\u200c \u0cb8\u0ccd\u0c9f\u0cbe\u0cb0\u0ccd\u0c9f\u0ccd\u200c \u0cae\u0cbe\u0ca1\u0cbf\u0ca6\u0cbe\u0c97\u0cb2\u0cc2 \u0c9c\u0ca8 \u0c8f\u0ca8\u0cc1 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c88\u0c97\u0cb2\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c93\u0ca1\u0cbf\u0ca6 \u0cae\u0cc7\u0cb2\u0cb7\u0ccd\u0c9f\u0cc7 \u0c93\u0ca1\u0cc1\u0ca4\u0ccd\u0ca4\u0cc7 \u0c8e\u0c82\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cc1, \u0cb8\u0ccb\u0ca4 \u0cae\u0cc7\u0cb2\u0cb7\u0ccd\u0c9f\u0cc7 \u0c93\u0cb9\u0ccb \u0ca8\u0cae\u0ccd\u200c \u0cb8\u0cbf\u0ca8\u0cbf\u0cae\u0cbe\u0ca8\u0cc2 \u0cb8\u0ccb\u0cb2\u0cc1\u0ca4\u0ccd\u0ca4\u0cc6 \u0c8e\u0c82\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0ccb\u0ca6\u0cc1. \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0ca8\u0ccb\u0ca6\u0cc1 \u0c92\u0c82\u0ca6\u0cc1 \u0ca8\u0c82\u0cac\u0cbf\u0c95\u0cc6 \u0c85\u0cb7\u0ccd\u0c9f\u0cc7. \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0c87\u0ca6\u0ccd\u0ca6 \u0c95\u0cc2\u0ca1\u0cb2\u0cc7 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cb2\u0ccd\u0cb2. \u0ca6\u0cc6\u0cc2\u0ca1\u0ccd\u0ca1 \u0cb9\u0cc6\u0cb8\u0cb0\u0cc1 \u0cac\u0cb0\u0cc1\u0cb5\u0cbe\u0c97 \u0c85\u0cb2\u0ccd\u0cb2\u0cbf \u0caa\u0cb0\u0cbf\u0c97\u0ca3\u0ca8\u0cc6\u0c97\u0cc6 \u0cac\u0cb0\u0ccb\u0ca6\u0cc1 \u0cae\u0cbf\u0ca8\u0cbf\u0cae\u0cae\u0ccd\u200c \u0cac\u0cbf\u0c9d\u0cbf\u0ca8\u0cc6\u0cb8\u0ccd\u200c \u0c8e\u0cb7\u0ccd\u0c9f\u0cc1 \u0c86\u0c97\u0cc1\u0ca4\u0ccd\u0ca4\u0ca6\u0cc6, \u0c85\u0cac\u0ccd\u0cac\u0cac\u0ccd\u0c9f\u0cbe \u0c85\u0c82\u0ca6\u0cb0\u0cc6 \u0c8e\u0cb7\u0ccd\u0c9f\u0cc1 \u0cb9\u0ccb\u0c97\u0cac\u0cb9\u0cc1\u0ca6\u0cc1, \u0c86\u0ccd\u0caf\u0cb5\u0cb0\u0cc7\u0c9c\u0ccd\u200c \u0c86\u0ca6\u0cb0\u0cc6 \u0cac\u0c82\u0ca1\u0cb5\u0cbe\u0cb3 \u0cac\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0. \u0c86 \u0c97\u0ccd\u0caf\u0cbe\u0cb0\u0c82\u0c9f\u0cbf \u0cae\u0cc7\u0cb2\u0cc6 \u0cb8\u0cbf\u0ca8\u0cbf\u0cae\u0cbe \u0ca8\u0cbf\u0c82\u0ca4\u0cbf\u0cb0\u0cc1\u0ca4\u0ccd\u0ca4\u0ca6\u0cc6\u0caf\u0ccb \u0cb9\u0cca\u0cb0\u0ca4\u0cc1 \u0ca8\u0cae\u0ccd\u0cae\u0c82\u0ca5\u0cb5\u0cb0\u0cbf\u0c97\u0cc6 \u0cab\u0ccd\u0cb2\u0cbe\u0cab\u0ccd \u0c95\u0cc6\u0cc2\u0ca1\u0ccb\u0c95\u0cc6 \u0c86\u0c97\u0cb2\u0ccd\u0cb2 \u0c85\u0c82\u0ca4\u0cb2\u0ccd\u0cb2. \u0c88\u0c97 \u0cb9\u0cbf\u0c9f\u0ccd\u200c \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1 \u0cb9\u0cbf\u0c82\u0ca6\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cab\u0ccd\u0cb2\u0cbe\u0cab\u0ccd \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0cb5\u0cc6. \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c86\u0ca6 \u0c95\u0cc2\u0ca1\u0cb2\u0cc7 \u0c87\u0ca6\u0caa\u0ccd\u0caa\u0cbe \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb \u0cb0\u0cc0\u0ca4\u0cbf \u0c8e\u0c82\u0cac \u0ca6\u0cc3\u0cb7\u0ccd\u0c9f\u0cbf\u0c95\u0ccb\u0ca8\u0cb5\u0ca8\u0ccd\u0ca8\u0cc1 \u0cac\u0ca6\u0cb2\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cb9\u0cbf\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1 \u0c95\u0cc2\u0ca1\u0cbe \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c8e\u0cac\u0cbf\u0cb8\u0cbf\u0ca1\u0cbf\u0caf\u0cbf\u0c82\u0ca6\u0cb2\u0cc7 \u0c86\u0cb0\u0c82\u0cad\u0cbf\u0cb8\u0cac\u0cc7\u0c95\u0cc1. \u0ca8\u0cbe\u0cb5\u0cc1 \u0cb9\u0cbf\u0c9f\u0ccd\u200c \u0c86\u0ca6 \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cac\u0c97\u0ccd\u0c97\u0cc6\u0caf\u0cb7\u0ccd\u0c9f\u0cc7 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6. \u0c86\u0ca6\u0cb0\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0cac\u0c82\u0ca6\u0cbf\u0cb5\u0cc6. \u0c86\u0ca6\u0cb0\u0cc6 \u0c85\u0cb5\u0cc1 \u0cb9\u0cbf\u0c9f\u0ccd\u200c \u0c86\u0c97\u0cbf\u0cb2\u0ccd\u0cb2. \u0caf\u0cbe\u0c95\u0cc6\u0c82\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c92\u0c82\u0ca6\u0cc1 \u0ca8\u0c82\u0cac\u0cbf\u0c95\u0cc6\u0caf\u0cb7\u0ccd\u0c9f\u0cc7.\u00a0", "11. \u0cac\u0cbe\u0cb9\u0cc1\u0cac\u0cb2\u0cbf -2 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0ca1\u0cac\u0ccd\u200c \u0c86\u0c97\u0cc1\u0cb5 \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6\u0cb2\u0ccd\u0cb2?- \u0c86 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc7\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c86 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cbf\u0cb2\u0ccd\u0cb2. '"], "title": "\u0cac\u0cbe\u0c95\u0ccd\u0cb8\u0ccd \u0c86\u0cab\u0cc0\u0cb8\u0ccd , \u0c93\u0caa\u0ca8\u0cbf\u0c82\u0c97\u0ccd \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0ca8\u0ca8\u0ccd\u0ca8 \u0cac\u0ca6\u0cb2\u0cbf\u0cb8\u0cbf\u0ca4\u0cc1; \u0cb8\u0cc1\u0ca6\u0cc0\u0caa\u0ccd \u0cae\u0cbe\u0ca4\u0cc1"},
{"url": "https://www.udayavani.com/kannada/news/interviews/237706/newly-started-as-moms-wish", "content": ["\"\u0ca8\u0cbe\u0ca8\u0cc6\u0cb2\u0ccd\u0cb2\u0cbf \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cc0\u0ca8\u0cbf. \u0cae\u0ca6\u0cc1\u0cb5\u0cc6 \u0ca8\u0c82\u0ca4\u0cb0 \u0c85\u0cad\u0cbf\u0ca8\u0caf\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca6\u0cb0\u0cc6 \u0caa\u0cbe\u0ca4\u0ccd\u0cb0\u0c97\u0cb3\u0cc1 \u0c85\u0cb0\u0ccd\u0ca5\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf\u0cb0\u0cac\u0cc7\u0c95\u0cb2\u0ccd\u0cb5\u0cbe? \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb8\u0ccd\u0cb5\u0cb2\u0ccd\u0caa \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c88 \u0c95\u0ca5\u0cc6 \u0cb8\u0ccd\u0cb5\u0cb2\u0ccd\u0caa \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6 \u0c85\u0c82\u0ca4 \u0c85\u0ca8\u0cbf\u0cb8\u0cbf\u0ca4\u0cc1. \u0c92\u0cb3\u0ccd\u0cb3\u0cc6\u0caf \u0ca4\u0c82\u0ca1 \u0c87\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6. \u0c8e\u0cb7\u0ccd\u0c9f\u0cc1 \u0c95\u0c82\u0ca4\u0cc1 \u0cac\u0cb0\u0cc1\u0ca4\u0ccd\u0ca4\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c9c\u0ca8\u0cb0 \u0c86\u0cb8\u0c95\u0ccd\u0ca4\u0cbf\u0caf \u0cb5\u0cbf\u0cb7\u0caf \u0c85\u0ca6\u0cc1. \u0c86\u0cb8\u0c95\u0ccd\u0ca4\u0cbf \u0c87\u0cb0\u0cc1\u0cb5\u0cb5\u0cb0\u0cc6\u0c97\u0cc2 \u0ca8\u0cbe\u0ca8\u0cc1 \u0c88 \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0c87\u0cb0\u0cc1\u0ca4\u0ccd\u0ca4\u0cc0\u0ca8\u0cbf ...'", "\u0cb9\u0cbe\u0c97\u0cc6\u0cc2\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f\u0ca4\u0cc6 \u0ca8\u0c9f\u0cbf \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0c85\u0cb5\u0cb0\u0cbf\u0c97\u0cc6 \u0c87\u0ca6\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c85\u0cb5\u0cb0\u0cc1 \"\u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0cb8\u0c82\u0c97\u0cae' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0c98\u0cc1 \u0cae\u0cc1\u0c96\u0cb0\u0ccd\u0c9c\u0cbf \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0ca6\u0cc1\u0cb5\u0cc6\u0caf \u0ca8\u0c82\u0ca4\u0cb0 \u0c85\u0cb5\u0cb0\u0cc1 \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cca\u0ca6\u0cb2 \u0ca7\u0cbe\u0cb0\u0cbe\u0cb5\u0cbe\u0cb9\u0cbf \u0c87\u0ca6\u0cc1. \u0c87\u0ca8\u0ccd\u0ca8\u0cc1 \u0c87\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0c8e\u0cb8\u0ccd\u200c. \u0cae\u0cb9\u0cc7\u0c82\u0ca6\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0c92\u0ca8\u0ccd\u0cb8\u0ccd\u200c \u0cae\u0ccb\u0cb0\u0ccd\u200c \u0c95\u0ccc\u0cb0\u0cb5' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0ca4\u0cbf\u0ca5\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \"\u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0cb8\u0c82\u0c97\u0cae' \u0ca7\u0cbe\u0cb0\u0cbe\u0cb5\u0cbe\u0cb9\u0cbf\u0caf \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf \u0c95\u0cb3\u0cc6\u0ca6 \u0ca4\u0cbf\u0c82\u0c97\u0cb3\u0cc1 \u0ca8\u0ca1\u0cc6\u0caf\u0cbf\u0ca4\u0cc1. \u0caa\u0ca4\u0ccd\u0cb0\u0cbf\u0c95\u0cbe\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0ca4\u0cae\u0ccd\u0cae \u0caa\u0cbe\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cbf, \u0c86 \u0ca8\u0c82\u0ca4\u0cb0 \u0cb9\u0cca\u0cb0\u0c97\u0cc6 \u0ca4\u0cae\u0ccd\u0cae \u0cb5\u0cc8\u0caf\u0c95\u0ccd\u0ca4\u0cbf\u0c95 \u0c9c\u0cc0\u0cb5\u0ca8\u0ca6 \u0cac\u0c97\u0ccd\u0c97\u0cc6 \u0c85\u0ca8\u0cc1 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc1.", "\u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cac\u0cb9\u0cb3 \u0c95\u0cc1\u0ca4\u0cc2\u0cb9\u0cb2\u0cb5\u0cbf\u0ca4\u0ccd\u0ca4\u0cc1 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0c85\u0cb5\u0cb0 \u0cae\u0ca6\u0cc1\u0cb5\u0cc6\u0caf \u0cac\u0c97\u0ccd\u0c97\u0cc6 \u0c8e\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0cae\u0cc1\u0c96\u0cb0\u0ccd\u0c9c\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0ca6\u0cc1 \u0caf\u0cbe\u0cb0\u0cc6\u0c82\u0ca6\u0cb0\u0cc6 \u0caf\u0cbe\u0cb0\u0cc2 \u0c8a\u0cb9\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0cae\u0ca6\u0cc1\u0cb5\u0cc6\u0caf \u0cb9\u0cbf\u0c82\u0ca6\u0cbf\u0ca8 \u0ca6\u0cbf\u0ca8 \u0c87\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0cb8\u0cc1\u0ca6\u0ccd\u0ca6\u0cbf \u0cac\u0ccd\u0cb0\u0cc7\u0c95\u0ccd\u200c \u0c86\u0caf\u0cbf\u0ca4\u0cc1. \u0cae\u0cb0\u0cc1\u0ca6\u0cbf\u0ca8 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0c85\u0cb5\u0cb0\u0cc1 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0cae\u0cc1\u0c96\u0cb0\u0ccd\u0c9c\u0cbf\u0caf\u0cbe\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0ca4\u0cae\u0ccd\u0cae \u0ca6\u0cbe\u0c82\u0caa\u0ca4\u0ccd\u0caf\u0ca6 \u0cb8\u0cb5\u0cbf\u0caf\u0ca8\u0ccd\u0ca8\u0cc1 \u0cb8\u0cb5\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0cb7\u0ccd\u0c9f\u0c95\u0ccd\u0c95\u0cc2 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0cae\u0cc1\u0c96\u0cb0\u0ccd\u0c9c\u0cbf \u0cad\u0cc7\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6? \u0caa\u0cb0\u0cbf\u0c9a\u0caf \u0caa\u0ccd\u0cb0\u0cc0\u0ca4\u0cbf\u0c97\u0cc6 \u0ca4\u0cbf\u0cb0\u0cc1\u0c97\u0cbf, \u0c86 \u0caa\u0ccd\u0cb0\u0cc0\u0ca4\u0cbf \u0cae\u0ca6\u0cc1\u0cb5\u0cc6\u0c97\u0cc6 \u0ca4\u0cbf\u0cb0\u0cc1\u0c97\u0cbf\u0ca6\u0ccd\u0ca6\u0cc1 \u0cb9\u0cc7\u0c97\u0cc6 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2 \u0c8e\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c86 \u0c95\u0cc1\u0ca4\u0cc2\u0cb9\u0cb2\u0ca6\u0cbf\u0c82\u0ca6\u0cb2\u0cc7 \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cc7\u0cb3\u0ccd\u0cb3\u0ccb\u0ca3\u0cb5\u0cbe\u0caf\u0cbf\u0ca4\u0cc1. \u0cac\u0cb9\u0cc1\u0cb6\u0c83 \u0c87\u0cac\u0ccd\u0cac\u0cb0 \u0ca4\u0cbe\u0caf\u0c82\u0ca6\u0cbf\u0cb0\u0cc1 \u0c88 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cbf\u0cb0\u0ca6\u0cbf\u0ca6\u0ccd\u0ca6\u0cb0\u0cc6, \u0ca4\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0cae\u0ca4\u0ccd\u0ca4\u0cc6 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5 \u0caf\u0ccb\u0c9a\u0ca8\u0caf\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0cc1 \u0caa\u0ccd\u0cb0\u0cad\u0cbe\u0c95\u0cb0\u0ccd\u200c. \"\u0c9c\u0cc0\u0cb5\u0ca8\u0ca6\u0cb2\u0ccd\u0cb2\u0cbf \u0c92\u0cae\u0ccd\u0cae\u0cc6 \u0c95\u0cb9\u0cbf \u0c85\u0ca8\u0cc1\u0cad\u0cb5\u0cb5\u0cbe\u0c97\u0cbf\u0ca6\u0cc6. \u0c92\u0cae\u0ccd\u0cae\u0cc6 \u0c8e\u0ca1\u0cb5\u0cbf\u0ca6\u0ccd\u0ca6\u0cc0\u0ca8\u0cbf. \u0cae\u0ca4\u0ccd\u0ca4\u0cc6 \u0c85\u0ca6\u0cc7 \u0cb9\u0cbe\u0ca6\u0cbf \u0ca4\u0cc1\u0cb3\u0cbf\u0caf\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0ca8\u0ca8\u0c97\u0c82\u0ca4\u0cc2 \u0c87\u0cb7\u0ccd\u0c9f\u0cb5\u0cbf\u0cb0\u0cb2\u0cbf\u0cb2\u0ccd\u0cb2. \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0ca4\u0cbe\u0caf\u0c82\u0ca6\u0cbf\u0cb0\u0cc1 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0ca6\u0cbf\u0ca6\u0ccd\u0ca6\u0cb0\u0cc6, \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0ccb \u0c87\u0cb2\u0ccd\u0cb2\u0cb5\u0ccb \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2' \u0c8e\u0c82\u0ca6\u0cc1 \u0c92\u0c82\u0ca6\u0cc1 \u0c95\u0ccd\u0cb7\u0ca3 \u0cae\u0ccc\u0ca8\u0cb5\u0cbe\u0ca6\u0cb0\u0cc1 \u0c85\u0ca8\u0cc1.", "\u0c85\u0ca8\u0cc1 \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0ca8\u0ca1\u0cc1\u0cb5\u0cc6 \u0cb2\u0cb5\u0ccd\u0cb5\u0cc1 \u0cb9\u0cc7\u0c97\u0cc6 \u0cb6\u0cc1\u0cb0\u0cc1\u0cb5\u0cbe\u0caf\u0cbf\u0ca4\u0cc1 \u0c8e\u0c82\u0ca6\u0cb0\u0cc6, \u0cb2\u0cb5\u0ccd\u0cb5\u0cc1\u0c97\u0cbf\u0cb5\u0ccd\u0cb5\u0cc1 \u0c8f\u0ca8\u0cc2 \u0c87\u0cb0\u0cb2\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb5\u0cb0\u0cc1. \"\u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc6\u0cb5\u0cc1. \u0cb0\u0c98\u0cc1\u0c97\u0cc6 \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0c87\u0cac\u0ccd\u0cac\u0cb0\u0cc2 \u0c86\u0c97 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0c9c\u0ca1\u0ccd\u0c9c\u0ccd \u0c86\u0c97\u0cbf\u0ca6\u0ccd\u0ca6\u0cc6\u0cb5\u0cc1. \u0c86 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cc1\u0c97\u0cbf\u0ca6\u0cb0\u0cc2 \u0cb8\u0ccd\u0ca8\u0cc7\u0cb9 \u0c87\u0ca4\u0ccd\u0ca4\u0cc1. \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cbe\u0c97\u0cbf \u0c86\u0c97\u0cbe\u0c97 \u0cae\u0cc0\u0c9f\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1\u0ca6\u0cc1\u0c82\u0c9f\u0cc1. \u0c92\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0ca4\u0cbe\u0caf\u0c82\u0ca6\u0cbf\u0cb0\u0cbf\u0c97\u0cc6, \u0ca8\u0cbe\u0cb5\u0cbf\u0cac\u0ccd\u0cac\u0cb0\u0cc2 \u0caf\u0cbe\u0c95\u0cc6 \u0cae\u0ca6\u0cc1\u0cb5\u0cc6 \u0c86\u0c97\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0ca8\u0cbf\u0cb8\u0cbf\u0ca4\u0cc1. \u0c86\u0ca6\u0cb0\u0cc6, \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0\u0cbf\u0c97\u0cc6 \u0cae\u0ca6\u0cc1\u0cb5\u0cc6 \u0caf\u0ccb\u0c9a\u0ca8\u0cc6 \u0c87\u0cb0\u0cb2\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c87\u0cac\u0ccd\u0cac\u0cb0 \u0ca6\u0cbe\u0cb0\u0cbf\u0c97\u0cb3\u0cc1 \u0cac\u0cc7\u0cb0\u0cc6\u0cac\u0cc7\u0cb0\u0cc6. \u0c92\u0cae\u0ccd\u0cae\u0cc6 \u0ca8\u0cae\u0ccd\u0cae\u0cae\u0ccd\u0cae \u0c88 \u0cac\u0c97\u0ccd\u0c97\u0cc6 \u0caa\u0ccd\u0cb0\u0cb8\u0ccd\u0ca5\u0cbe\u0caa \u0cae\u0cbe\u0ca1\u0cbf\u0ca6\u0cb0\u0cc1. \u0c88 \u0c95\u0cc1\u0cb0\u0cbf\u0ca4\u0cc1 \u0c87\u0cac\u0ccd\u0cac\u0cb0\u0cc2 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cbf\u0ca6\u0cc6\u0cb5\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0c87\u0cac\u0ccd\u0cac\u0cb0\u0cc2 \u0ca8\u0cae\u0ccd\u0ca8\u0cae\u0ccd\u0cae \u0ca4\u0cbe\u0caf\u0c82\u0ca6\u0cbf\u0cb0\u0cbf\u0c97\u0cc6 \u0cb9\u0cc7\u0cb3\u0cbf\u0ca6\u0cc6\u0cb5\u0cc1. \u0c87\u0cb2\u0ccd\u0cb2\u0cbf \u0cb0\u0cca\u0cae\u0ccd\u0caf\u0cbe\u0c82\u0c9f\u0cbf\u0c95\u0ccd\u200c \u0c85\u0c82\u0ca4\u0ca6\u0ccd\u0ca6\u0cc7\u0ca8\u0cc2 \u0c87\u0cb2\u0ccd\u0cb2. \u0c92\u0c82\u0ca6\u0cc1 \u0cb5\u0caf\u0cb8\u0ccd\u0cb8\u0cc1 \u0ca6\u0cbe\u0c9f\u0cbf\u0ca6 \u0cae\u0cc7\u0cb2\u0cc6, \u0caf\u0ccb\u0c9a\u0ca8\u0cc6\u0c97\u0cb3\u0cc1 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c95\u0cc6\u0cc2\u0ca8\u0cc6\u0c97\u0cc6 \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0cb8\u0ccd\u0ca8\u0cc7\u0cb9, \u0cae\u0ca6\u0cc1\u0cb5\u0cc6\u0caf\u0ca4\u0ccd\u0ca4 \u0ca4\u0cbf\u0cb0\u0cc1\u0c97\u0cbf\u0ca4\u0cc1' \u0c8e\u0c82\u0ca6\u0cb0\u0cc1 \u0c85\u0ca8\u0cc1. \u0c85\u0cb5\u0cb0 \u0cae\u0cc1\u0c96\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0c9f \u0c95\u0cbf\u0cb0\u0cc1\u0ca8\u0c97\u0cc6\u0caf\u0cca\u0c82\u0ca6\u0cc1 \u0c87\u0ca4\u0ccd\u0ca4\u0cc1.", "\u0c85\u0ca8\u0cc1 \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cb0 \u0c95\u0cc1\u0cb0\u0cbf\u0ca4\u0cc1, \u0c85\u0cb5\u0cb0 \u0cb8\u0ccd\u0ca8\u0cc7\u0cb9\u0cbf\u0ca4\u0cb0 \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6 \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb6\u0c82\u0cb8\u0cc6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0ca6\u0cb0\u0cc2, \u0c95\u0cc6\u0cb2\u0cb5\u0cc1 \u0c95\u0ca1\u0cc6 \u0c85\u0caa\u0cb8\u0ccd\u0cb5\u0cb0\u0c97\u0cb3\u0cc1 \u0c95\u0cc7\u0cb3\u0cbf \u0cac\u0c82\u0ca4\u0c82\u0ca4\u0cc6. \"\u0c85\u0ca6\u0cb0\u0cb2\u0ccd\u0cb2\u0cc2 \u0cb8\u0ccb\u0cb7\u0cbf\u0caf\u0cb2\u0ccd\u200c \u0cae\u0cbf\u0ca1\u0cbf\u0caf\u0cbe\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cc1 \u0c95\u0cc0\u0cb3\u0cbe\u0ca6 \u0c85\u0cad\u0cbf\u0caa\u0ccd\u0cb0\u0cbe\u0caf\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0cae\u0cb0\u0cc1\u0cae\u0ca6\u0cc1\u0cb5\u0cc6 \u0c86\u0c97\u0ccb\u0c95\u0cc6 \u0ca8\u0cbe\u0c9a\u0cbf\u0c95\u0cc6 \u0c86\u0c97\u0cb2\u0ccd\u0cb5\u0cbe \u0c8e\u0c82\u0cac\u0c82\u0ca4\u0cb9 \u0cae\u0cbe\u0ca4\u0ca4\u0cc1\u0c97\u0cb3\u0cc1 \u0cac\u0c82\u0ca6\u0cb5\u0cc1. \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cbf\u0c97\u0cc7\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0ca8\u0ca8\u0ccd\u0ca8 \u0ca8\u0ccb\u0cb5\u0cc1 \u0ca8\u0ca8\u0ccd\u0ca8 \u0c85\u0cae\u0ccd\u0cae\u0ca8\u0cbf\u0c97\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0cbf\u0cb0\u0cc1\u0cb5\u0cbe\u0c97 \u0cac\u0cc7\u0cb0\u0cc6\u0caf\u0cb5\u0cb0\u0cbf\u0c97\u0cc6 \u0ca8\u0ca8\u0ccd\u0ca8 \u0ca8\u0ccb\u0cb5\u0cc1 \u0c8f\u0ca8\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0ca4\u0ccd\u0ca4\u0cc6 \u0cb9\u0cc7\u0cb3\u0cbf? \u0ca8\u0cae\u0ccd\u0cae\u0cbf\u0cac\u0ccd\u0cac\u0cb0 \u0cae\u0ca6\u0cc1\u0cb5\u0cc6 \u0cac\u0c97\u0ccd\u0c97\u0cc6 \u0c8e\u0cb2\u0ccd\u0cb2\u0cbe \u0c95\u0ca1\u0cc6 \u0c92\u0cb3\u0ccd\u0cb3\u0cc6\u0caf \u0c85\u0cad\u0cbf\u0caa\u0ccd\u0cb0\u0cbe\u0caf\u0c97\u0cb3\u0cc7 \u0cac\u0c82\u0ca6\u0cb5\u0cc1. \u0c86\u0ca6\u0cb0\u0cc6, \u0c92\u0c82\u0ca6\u0cc8\u0ca6\u0cc1 \u0caa\u0cb0\u0ccd\u0cb8\u0cc6\u0c82\u0c9f\u0ccd\u200c \u0cac\u0cc7\u0cb0\u0cc6 \u0ca4\u0cb0\u0cb9 \u0cae\u0cbe\u0ca4\u0cc1\u0c97\u0cb3\u0cc1 \u0cb8\u0cb9 \u0c95\u0cc7\u0cb3\u0cbf \u0cac\u0c82\u0ca4\u0cc1. \u0cae\u0cca\u0ca6\u0cb2\u0cc1 \u0ca8\u0cae\u0ccd\u0cae \u0c9c\u0ca8\u0cb0 \u0cae\u0ca8\u0cb8\u0ccd\u0ca5\u0cbf\u0ca4\u0cbf \u0cac\u0ca6\u0cb2\u0cbe\u0c97\u0cac\u0cc7\u0c95\u0cc1. \u0c87\u0c82\u0ca5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cae\u0ca8\u0cc6\u0caf\u0cb5\u0cb0\u0cc1, \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0caa\u0ccb\u0cb0\u0ccd\u0c9f\u0ccd\u200c \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0c85\u0cb5\u0cb0\u0cc6\u0cb2\u0ccd\u0cb2\u0cb0 \u0c92\u0ca4\u0ccd\u0ca4\u0cbe\u0cb8\u0cc6\u0caf\u0cbf\u0c82\u0ca6 \u0ca8\u0cbe\u0ca8\u0cc1 \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cc1\u0cb5\u0c82\u0ca4\u0cbe\u0caf\u0cbf\u0ca4\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0cc1.", "\u0c87\u0ca8\u0ccd\u0ca8\u0cc1 \u0cb0\u0c98\u0cc1 \u0c85\u0cb5\u0cb0 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0ca6 \u0cac\u0c97\u0ccd\u0c97\u0cc6 \u0cac\u0cb9\u0cb3 \u0c96\u0cc1\u0cb7\u0cbf\u0caf\u0cbf\u0c82\u0ca6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0ca8\u0cc1. \"\u0ca8\u0ca8\u0c97\u0cc6 \u0c85\u0cb5\u0cb0 \u0caa\u0ccd\u0cb0\u0cbe\u0cae\u0cbe\u0c95\u0cbf\u0ca4\u0cc6 \u0cac\u0cb9\u0cb3 \u0c87\u0cb7\u0ccd\u0c9f. \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0cb9\u0cc3\u0ca6\u0caf\u0ca6\u0cb5\u0cb0\u0cc1 \u0c85\u0cb5\u0cc1. \u0caa\u0cb0\u0cbf\u0c9a\u0caf \u0c86\u0c97\u0cbf \u0c87\u0cb7\u0ccd\u0c9f\u0cc1 \u0ca6\u0cbf\u0ca8 \u0c86\u0caf\u0ccd\u0ca4\u0cc1. \u0c92\u0cae\u0ca6\u0cc7 \u0c92\u0c82\u0ca6\u0cc1 \u0ca6\u0cbf\u0ca8 \u0c85\u0cb5\u0cb0 \u0cac\u0cbe\u0caf\u0cb2\u0ccd\u0cb2\u0cbf \u0c95\u0cc6\u0c9f\u0ccd\u0c9f \u0cae\u0cbe\u0ca4\u0ca8\u0ccd\u0ca8 \u0ca8\u0cbe\u0ca8\u0cc1 \u0c95\u0cc7\u0cb3\u0cbf\u0cb2\u0ccd\u0cb2. \u0caf\u0cbe\u0cb0 \u0cac\u0c97\u0ccd\u0c97\u0cc6\u0caf\u0cc2 \u0ca8\u0cc6\u0c97\u0cc6\u0c9f\u0cbf\u0cb5\u0ccd\u200c \u0c86\u0c97\u0cbf \u0cae\u0cbe\u0ca4\u0cbe\u0ca1\u0cbf\u0cb2\u0ccd\u0cb2. \u0caf\u0cbe\u0cb0\u0cbe\u0ca6\u0cb0\u0cc2 \u0c87\u0cb7\u0ccd\u0c9f\u0cb5\u0cbe\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc6, \u0ca6\u0cc2\u0cb0 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cc1, \u0caf\u0cbe\u0cb0 \u0cac\u0c97\u0ccd\u0c97\u0cc6\u0caf\u0cc2 \u0c95\u0cc6\u0c9f\u0ccd\u0c9f\u0ca6\u0ccd\u0ca6\u0cc1 \u0cac\u0caf\u0cb8\u0cc1\u0cb5 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5 \u0c85\u0cb5\u0cb0\u0ca6\u0cb2\u0ccd\u0cb2. \u0c86 \u0caa\u0ccd\u0cb0\u0cbe\u0cae\u0cbe\u0ca3\u0cbf\u0c95\u0ca4\u0cc6\u0caf\u0cbf\u0c82\u0ca6\u0cb2\u0cc7 \u0c85\u0cb5\u0cb0\u0cc1 \u0c87\u0cb7\u0ccd\u0c9f\u0cc1 \u0ca6\u0cc2\u0cb0 \u0ca8\u0ca1\u0cc6\u0ca6\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cc6\u0cb2\u0cb8\u0c95\u0ccd\u0c95\u0cc6 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cad\u0cbe\u0cb5\u0cbf\u0cb8\u0cbf\u0cb2\u0ccd\u0cb2. \u0ca4\u0cbf\u0c82\u0c97\u0cb3\u0cbf\u0c97\u0cc6 15 \u0ca6\u0cbf\u0ca8 \u0c95\u0cc6\u0cb2\u0cb8 \u0c87\u0cb0\u0cac\u0cb9\u0cc1\u0ca6\u0cc1. \u0cae\u0cbf\u0c95\u0ccd\u0c95\u0c82\u0ca4\u0cc6 \u0c87\u0ca8\u0ccd\u0ca8\u0cc1 15 \u0ca6\u0cbf\u0ca8 \u0c96\u0cbe\u0cb2\u0cbf\u0caf\u0cc7 \u0c87\u0cb0\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbe\u0c97\u0cbe\u0c97\u0cbf \u0cae\u0ca6\u0cc1\u0cb5\u0cc6 \u0cae\u0ca4\u0ccd\u0ca4\u0cc1 \u0ca8\u0c9f\u0ca8\u0cc6 \u0c8e\u0cb0\u0ca1\u0ca8\u0ccd\u0ca8\u0cc2 \u0cac\u0ccd\u0caf\u0cbe\u0cb2\u0cc6\u0ca8\u0ccd\u0cb8\u0ccd\u200c \u0cae\u0cbe\u0ca1\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6 ...'", "\u0c87\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf \u0ca8\u0c82\u0ca4\u0cb0 \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0cb2\u0ccd\u0cb2 \u0cae\u0ca4\u0ccd\u0ca4\u0cc1 \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cac\u0cc7\u0c95\u0cc6\u0c82\u0cac \u0caf\u0ccb\u0c9a\u0ca8\u0cc6\u0caf\u0cc2 \u0c85\u0cb5\u0cb0\u0cbf\u0c97\u0cbf\u0cb2\u0ccd\u0cb2\u0cb5\u0c82\u0ca4\u0cc6. \"\u0ca8\u0cbe\u0ca8\u0cc1 \u0cae\u0ca8\u0cc6 \u0cac\u0cbf\u0c9f\u0ccd\u0c9f\u0cc1 \u0cac\u0c82\u0ca6\u0cb0\u0cc6, \u0c95\u0cc6\u0cc2\u0ca8\u0cc6\u0c97\u0cc6 \u0c96\u0cc1\u0cb7\u0cbf \u0cb8\u0cbf\u0c97\u0cac\u0cc7\u0c95\u0cc1. \u0c85\u0ca6\u0cc1 \u0cb8\u0cbf\u0c97\u0ca6\u0cbf\u0ca6\u0ccd\u0ca6\u0cb0\u0cc6 \u0caf\u0cbe\u0c95\u0cbe\u0c97\u0cbf \u0cae\u0cbe\u0ca1\u0cac\u0cc7\u0c95\u0cc1 \u0cb9\u0cc7\u0cb3\u0cbf? \u0ca8\u0cbe\u0ca8\u0ccd\u0caf\u0cbe\u0cb5\u0ca4\u0ccd\u0ca4\u0cc2 \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0cb2\u0ccd\u0cb2. \"\u0c86\u0c9f\u0c97\u0cbe\u0cb0' \u0ca8\u0cbe\u0ca8\u0cc1 \u0ca8\u0c9f\u0cbf\u0cb8\u0cbf\u0ca6 \u0c95\u0cc6\u0cc2\u0ca8\u0cc6\u0caf \u0c9a\u0cbf\u0ca4\u0ccd\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c86 \u0ca8\u0c82\u0ca4\u0cb0 \u0c95\u0ca8\u0ccd\u0ca8\u0ca1, \u0ca4\u0cae\u0cbf\u0cb3\u0cc1 \u0cae\u0ca4\u0ccd\u0ca4\u0cc1 \u0ca4\u0cc6\u0cb2\u0cc1\u0c97\u0cbf\u0ca8\u0cbf\u0c82\u0ca6 \u0c86\u0cab\u200c\u0cb0\u0ccd\u200c\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb5\u0cc6. \u0c86\u0ca6\u0cb0\u0cc6, \u0c85\u0ca6\u0ccd\u0caf\u0cbe\u0cb5\u0cc1\u0ca6\u0cc2 \u0ca8\u0ca8\u0ccd\u0ca8 \u0c86\u0cb8\u0c95\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0c95\u0cc6\u0cb0\u0cb3\u0cbf\u0cb8\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cc6 \u0c87\u0ca6\u0cc7 \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0cac\u0cc7\u0c95\u0cc1, \u0c85\u0ca6\u0cc7 \u0ca4\u0cb0\u0cb9 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc7\u0ca8\u0cc2 \u0c87\u0cb2\u0ccd\u0cb2. \u0c92\u0c82\u0ca6\u0cc7 \u0c92\u0c82\u0ca6\u0cc1 \u0cb8\u0cc0\u0ca8\u0ccd\u200c \u0c86\u0ca6\u0cb0\u0cc2 \u0caa\u0cb0\u0cb5\u0cbe\u0c97\u0cbf\u0cb2\u0ccd\u0cb2. \u0c85\u0ca6\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb0\u0cac\u0cc7\u0c95\u0cc1 \u0c85\u0cb7\u0ccd\u0c9f\u0cc7. \u0c85\u0c82\u0ca5\u0ca6\u0ccd\u0ca6\u0cbe$\u00c2\u0cb5\u0cc1\u0ca6\u0cc2 \u0cac\u0c82\u0ca6\u0cbf\u0cb2\u0ccd\u0cb2 \u0c85\u0c82\u0ca4 \u0cb8\u0cc1\u0cae\u0ccd\u0cae\u0ca8\u0cbf\u0ca6\u0ccd\u0ca6\u0cc6. \u0c88 \u0cae\u0ca7\u0ccd\u0caf\u0cc6 \"\u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0cb8\u0c82\u0c97\u0cae' \u0cac\u0c82\u0ca4\u0cc1. \u0c87\u0ca6\u0cc6\u0cc2\u0c82\u0ca6\u0cc1 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6. \u0ca4\u0c82\u0ca1 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0caa\u0cbe\u0ca4\u0ccd\u0cb0 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cc7 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc6' \u0c8e\u0c82\u0cac \u0c89\u0ca4\u0ccd\u0ca4\u0cb0 \u0c85\u0cb5\u0cb0\u0cbf\u0c82\u0ca6 \u0cac\u0cb0\u0cc1\u0ca4\u0ccd\u0ca4\u0ca6\u0cc6.", "\u0cb0\u0c98\u0cc1 \u0cae\u0ca4\u0ccd\u0ca4\u0cc1 \u0c85\u0ca8\u0cc1 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0c92\u0c9f\u0ccd\u0c9f\u0cbf\u0c97\u0cc6 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0ccb\u0ca6\u0cc1 \u0caf\u0cbe\u0cb5\u0cbe\u0c97? \u0cb0\u0c98\u0cc1 \u0cae\u0cc1\u0c96\u0cb0\u0ccd\u0c9c\u0cbf \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6 \u0c85\u0ca8\u0cc1 \u0c85\u0cb5\u0cb0\u0cbf\u0c97\u0cc2 \u0c87\u0ca6\u0cc6. \u0c86\u0ca6\u0cb0\u0cc6, \u0c85\u0c82\u0ca5\u0ca6\u0ccd\u0ca6\u0cca\u0c82\u0ca6\u0cc1 \u0c95\u0cbe\u0cb2\u0c95\u0ccd\u0c95\u0cc6 \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0cb5\u0cb0\u0cc1. \"\u0c86\u0cb8\u0cc6 \u0c96\u0c82\u0ca1\u0cbf\u0ca4\u0cbe \u0c87\u0ca6\u0cc6, \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0c9f\u0cbf\u0cb8\u0cc1\u0cb5\u0cc1\u0ca6\u0c95\u0ccd\u0c95\u0cc6. \u0c85\u0cb5\u0cb0\u0cca\u0cac\u0ccd\u0cac \u0c92\u0cb3\u0ccd\u0cb3\u0cc6\u0caf \u0ca8\u0c9f. \u0ca4\u0cc1\u0c82\u0cac\u0cbe \u0cb6\u0ccd\u0cb0\u0cae \u0cb9\u0cbe\u0c95\u0cbf \u0ca4\u0cae\u0ccd\u0cae \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0ca8\u0c9f\u0cbf\u0cb8\u0cac\u0cc7\u0c95\u0cc1 \u0c85\u0c82\u0ca4 \u0c86\u0cb8\u0cc6 \u0c87\u0ca6\u0cc6. \u0c85\u0cb5\u0cb0\u0cbf\u0c97\u0cc2 \u0c87\u0ca6\u0cc6. \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cae\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cac\u0c82\u0ca6\u0cb0\u0cc6, \u0c96\u0c82\u0ca1\u0cbf\u0ca4\u0cbe \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cc6. \u0c85\u0ca6\u0cb0\u0cb2\u0ccd\u0cb2\u0cc7\u0ca8\u0cbf\u0ca6\u0cc6 \u0cb9\u0cc7\u0cb3\u0cbf? \u0ca8\u0cbf\u0cae\u0ccd\u0cae \u0c97\u0cae\u0ca8\u0c95\u0ccd\u0c95\u0cc6 \u0c85\u0c82\u0ca5\u0ca6\u0ccd\u0ca6\u0cc7\u0ca8\u0cbe\u0ca6\u0cb0\u0cc2 \u0cac\u0c82\u0ca6\u0cb0\u0cc6 \u0cb9\u0cc7\u0cb3\u0cbf' \u0c8e\u0c82\u0ca6\u0cc1 \u0ca8\u0c95\u0ccd\u0c95\u0cb0\u0cc1 \u0c85\u0ca8\u0cc1.", "\u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf \"\u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0cb8\u0c82\u0c97\u0cae'\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3 \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1\u0cc1, \u0ca4\u0c82\u0ca1\u0ca6 \u0cb9\u0cc1\u0ca1\u0cc1\u0c97\u0cb0\u0cc1 \u0cac\u0c82\u0ca6\u0cb0\u0cc1. \u0cb8\u0cb0\u0cbf\u0caf\u0cbe\u0c97\u0cbf, \u0c85\u0ca8\u0cc1 \u0cb8\u0cb9 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0caa\u0cbe\u0cb2\u0ccd\u0c97\u0cca\u0cb3\u0ccd\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cc6 \u0c8e\u0ca6\u0ccd\u0ca6\u0cb0\u0cc1.", "\u0cac\u0cb0\u0cb9: \u0cb6\u0ccd\u0cb0\u0cc0\u0caa\u0ca4\u0cbf; \u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1"], "title": "\u0c85\u0cae\u0ccd\u0cae\u0c82\u0ca6\u0cbf\u0cb0 \u0c86\u0cb6\u0caf\u0ca6\u0c82\u0ca4\u0cc6 \u0cb9\u0cca\u0cb8\u0cac\u0cbe\u0cb3\u0cc1 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6"},
{"url": "https://www.udayavani.com/kannada/news/interviews/237413/kannada-medium-guru", "content": ["\u0c86 \u0cb9\u0cc1\u0ca1\u0cc1\u0c97 \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c95\u0cc1\u0cb5\u0cb0. \u0c85\u0cb5\u0ca8\u0ca6\u0cc1 \u0cae\u0ca7\u0ccd\u0caf\u0cae \u0cb5\u0cb0\u0ccd\u0c97\u0ca6 \u0c95\u0cc1\u0c9f\u0cc1\u0c82\u0cac. \u0c93\u0ca6\u0cbf\u0ca6\u0ccd\u0ca6\u0cc1 \u0c85\u0ca4\u0ccd\u0ca4\u0cc6 \u0cae\u0ca8\u0cc6\u0caf\u0cb2\u0ccd\u0cb2\u0cbf. \u0c8e\u0c82\u0c9f\u0ca8\u0cc6 \u0ca4\u0cb0\u0c97\u0ca4\u0cbf \u0c87\u0cb0\u0cc1\u0cb5\u0cbe\u0c97\u0cb2\u0cc7, \u0cb8\u0ccd\u0c95\u0cc2\u0cb2\u0ccd\u200c \u0cac\u0c82\u0c95\u0ccd\u200c \u0cae\u0cbe\u0ca1\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0c93\u0ca1\u0cbf \u0cac\u0c82\u0ca6\u0cbf\u0ca6\u0ccd\u0ca6! \u0c95\u0cbe\u0cb0\u0ca3, \u0c85\u0cb5\u0ca8\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0c97\u0cc0\u0cb3\u0cc1. \u0caa\u0cc1\u0ca8\u0c83 \u0caf\u0cc2 \u0c9f\u0cb0\u0ccd\u0ca8\u0ccd \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c85\u0ca4\u0ccd\u0ca4\u0cc6 \u0cae\u0ca8\u0cc6\u0c97\u0cc6 \u0cb9\u0ccb\u0c97\u0cbf, \u0c92\u0c82\u0ca6\u0cb7\u0ccd\u0c9f\u0cc1 \u0c93\u0ca6\u0cbf\u0c95\u0cc6\u0cc2\u0c82\u0ca1. \u0c86\u0cae\u0cc7\u0cb2\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cc7\u0cb2\u0cbf\u0ca8 \u0caa\u0ccd\u0cb0\u0cc0\u0ca4\u0cbf \u0c85\u0cb5\u0ca8\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0cb0\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca4\u0cc1. \u0cac\u0c82\u0ca6\u0cb5\u0ca8\u0cbf\u0c97\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0c85\u0cb5\u0c95\u0cbe\u0cb6 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0cac\u0ca6\u0cc1\u0c95\u0cbf\u0c97\u0cc6\u0cc2\u0c82\u0ca6\u0cc1 \u0c95\u0cc6\u0cb2\u0cb8 \u0cb9\u0cc1\u0ca1\u0cc1\u0c95\u0cbf\u0c95\u0cc6\u0cc2\u0c82\u0ca1. \u0cb9\u0ccb\u0c9f\u0cc6\u0cb2\u0ccd\u200c\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cb2\u0cc7, \u0c97\u0cbe\u0c82\u0ca7\u0cbf\u0ca8\u0c97\u0cb0\u0ca6 \u0c97\u0cb2\u0ccd\u0cb2\u0cbf\u0c97\u0cb2\u0ccd\u0cb2\u0cbf\u0caf\u0cb2\u0ccd\u0cb2\u0cbf \u0c85\u0cb2\u0cc6\u0ca6\u0cbe\u0ca1\u0cbf\u0ca6. \u0c85\u0cb2\u0ccd\u0cb2\u0cbf \u0caf\u0cbe\u0cb0\u0cc2 \u0cac\u0cbe\u0c97\u0cbf\u0cb2\u0cc1 \u0ca4\u0cc6\u0c97\u0cc6\u0caf\u0ca6\u0cbf\u0ca6\u0ccd\u0ca6 \u0c95\u0cbe\u0cb0\u0ca3, \u0c95\u0cbf\u0cb0\u0cc1\u0ca4\u0cc6\u0cb0\u0cc6\u0caf\u0ca4\u0ccd\u0ca4 \u0cae\u0cc1\u0c96 \u0cae\u0cbe\u0ca1\u0cbf\u0ca6. \u0c85\u0cb2\u0ccd\u0cb2\u0cca\u0c82\u0ca6\u0cb7\u0ccd\u0c9f\u0cc1 \u0cb8\u0ca3\u0ccd\u0ca3\u0caa\u0cc1\u0c9f\u0ccd\u0c9f \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0cb5 \u0cae\u0cc2\u0cb2\u0c95 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0c82\u0ca1. \u0c95\u0cc6\u0cb2 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0cb8\u0cc8\u0ca1\u0ccd\u200c \u0caa\u0cbe\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cbf\u0ca6. \u0cb8\u0cbf\u0c95\u0ccd\u0c95 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c95\u0cc8 \u0ca4\u0caa\u0ccd\u0caa\u0cbf\u0cb9\u0ccb\u0ca6\u0cb5\u0cc1. \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0c82\u0ca1 \u0cb8\u0cbf\u0ca8\u0cbf\u0cae\u0cbe \u0cae\u0cb0\u0cc1\u0ca6\u0cbf\u0ca8\u0cb5\u0cc7 \u0caa\u0ccd\u0caf\u0cbe\u0c95\u0caa\u0ccd\u200c \u0c86\u0c97\u0cbf\u0cb9\u0ccb\u0caf\u0ccd\u0ca4\u0cc1. \u0cae\u0ca8\u0cb8\u0ccd\u0cb8\u0cb2\u0ccd\u0cb2\u0cbf \u0ca6\u0cc1\u0c97\u0cc1\u0ca1 \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0caf\u0ccd\u0ca4\u0cc1. \u0c86\u0ca6\u0cb0\u0cc6, \u0caa\u0ccd\u0cb0\u0caf\u0ca4\u0ccd\u0ca8 \u0cac\u0cbf\u0ca1\u0cb2\u0cbf\u0cb2\u0ccd\u0cb2. \u0cb9\u0ca8\u0ccd\u0ca8\u0cc6\u0cb0\u0cc6\u0ca1\u0cc1 \u0cb5\u0cb0\u0ccd\u0cb7\u0ca6 \u0cb8\u0ca4\u0ca4 \u0caa\u0cb0\u0cbf\u0cb6\u0ccd\u0cb0\u0cae\u0c95\u0ccd\u0c95\u0cc6 \u0c95\u0cc6\u0cc2\u0ca8\u0cc6\u0c97\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cb8\u0cbf\u0c95\u0cc1\u00a4. \u0c86 \u0cae\u0cc2\u0cb2\u0c95 \"\u0cab\u200c\u0cb8\u0ccd\u0c9f\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0ccd\u200c' \u0caa\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1! \u0c87\u0cb7\u0ccd\u0c9f\u0cc1 \u0cb9\u0cc7\u0cb3\u0cbf\u0ca6 \u0cae\u0cc7\u0cb2\u0cc6 \u0c86 \u0cb9\u0cc1\u0ca1\u0cc1\u0c97 \u0caf\u0cbe\u0cb0\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0cb0\u0cb2\u0cc7\u0cac\u0cc7\u0c95\u0cc1. \u0cb9\u0ccc\u0ca6\u0cc1, \u0c85\u0ca6\u0cc1 \"\u0cab\u200c\u0cb8\u0ccd\u0c9f\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0c96\u0ccd\u0caf\u0cbe\u0ca4\u0cbf\u0caf \u0c97\u0cc1\u0cb0\u0cc1\u0ca8\u0c82\u0ca6\u0ca8\u0ccd\u200c.", "\u0c87\u0ca6\u0cc1 \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0cb9\u0cc1\u0ca1\u0cc1\u0c97\u0ca8 \u0cb8\u0c95\u0ccd\u0cb8\u0cb8\u0ccd\u200c\u0cab\u200c\u0cc1\u0cb2\u0ccd\u200c \u0cb8\u0ccd\u0c9f\u0ccb\u0cb0\u0cbf. \u0cb8\u0cb0\u0cbf \u0cb8\u0cc1\u0cae\u0cbe\u0cb0\u0cc1 \u0c92\u0c82\u0ca6\u0cc1 \u0ca6\u0cb6\u0c95\u0ca6 \u0c95\u0cbe\u0cb2 \u0c95\u0cc6\u0cb2 \u0cb9\u0cc0\u0cb0\u0ccb \u0c86\u0c97\u0cb2\u0cc1 \u0cb8\u0cc8\u0c95\u0cb2\u0ccd\u200c \u0cb9\u0cca\u0ca1\u0cc6\u0ca6 \u0c97\u0cc1\u0cb0\u0cc1\u0ca8\u0c82\u0ca6\u0ca8\u0ccd\u200c, \u0c86\u0c97\u0ccb\u0ca6\u0cc6\u0cb2\u0ccd\u0cb2\u0cbe \u0c92\u0cb3\u0ccd\u0cb3\u0cc7\u0caf\u0ca6\u0cc7 \u0c85\u0c82\u0ca4\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0cac\u0c82\u0ca6\u0ca6\u0ccd\u0ca6\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc1. \u0c95\u0cc6\u0cc2\u0ca8\u0cc6\u0c97\u0cc6 \u0c9c\u0ca8 \u0c85\u0cb5\u0cb0\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c88\u0c97 \u0c97\u0cc1\u0cb0\u0cc1\u0ca8\u0c82\u0ca6\u0ca8\u0ccd\u200c, \u0cb8\u0c95\u0ccd\u0cb8\u0cb8\u0ccd\u200c \u0cb9\u0cc0\u0cb0\u0ccb. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c95\u0cc8\u0caf\u0cb2\u0ccd\u0cb2\u0cbf \u0cae\u0cc2\u0cb0\u0cc1 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0cbf\u0cb5\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca5\u0cc6 \u0cac\u0cb0\u0cc1\u0ca4\u0ccd\u0ca4\u0cb2\u0cc7 \u0c87\u0cb5\u0cc6. \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc2 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0ca6\u0cb0\u0cc6, \u0c97\u0cc1\u0cb0\u0cc1\u0ca8\u0c82\u0ca6\u0ca8\u0ccd\u200c, \u0c88\u0c97 \u0c8f\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0caf\u0cbe\u0cb5\u0cc6\u0cb2\u0ccd\u0cb2\u0cbe \u0cb8\u0cbf\u0ca8\u0cbf\u0cae\u0cbe \u0c85\u0cb5\u0cb0 \u0cac\u0cb3\u0cbf \u0c87\u0cb5\u0cc6, \u0cae\u0cc1\u0c82\u0ca6\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0caa\u0ccd\u0cb2\u0ccd\u0cb0\u0cbe\u0ca8\u0ccd\u200c \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac\u0cbf\u0ca4\u0ccd\u0caf\u0cbe\u0ca6\u0cbf \u0c95\u0cc1\u0cb0\u0cbf\u0ca4\u0cc1 \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0c92\u0c82\u0ca6\u0cc1 \u0cae\u0cbe\u0ca4\u0cc1\u0c95\u0ca4\u0cc6.", "\"\u0cab\u200c\u0cb8\u0ccd\u0c9f\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0cac\u0cb3\u0cbf\u0c95 \u0cac\u0c82\u0ca6 \u0c95\u0ca5\u0cc6 \u0c8e\u0cb7\u0ccd\u0c9f\u0cc1, \u0ca4\u0cbf\u0cb0\u0cb8\u0ccd\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cc6\u0cb7\u0ccd\u0c9f\u0cc1?\"\u0cab\u200c\u0cb8\u0ccd\u0c9f\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0cb9\u0cbf\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7 \u0ca4\u0ca1 \u0cb8\u0cbe\u0c95\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c95\u0ca5\u0cc6 \u0cb9\u0cbf\u0ca1\u0cbf\u0ca6\u0cc1 \u0cac\u0c82\u0ca6\u0cb0\u0cc1. \u0c85\u0ca6\u0cb0\u0cb2\u0ccd\u0cb2\u0cbf \u0cb9\u0cb3\u0cac\u0cb0\u0cc1, \u0cb9\u0cca\u0cb8\u0cac\u0cb0 \u0c95\u0ca5\u0cc6\u0c97\u0cb3\u0cc2 \u0c87\u0ca6\u0ccd\u0ca6\u0cb5\u0cc1. \u0ca8\u0cbe\u0ca8\u0cc1 \u0cb9\u0cca\u0cb8\u0cac\u0cb0\u0cbf\u0c97\u0cc6 \u0cae\u0cca\u0ca6\u0cb2 \u0c86\u0ca6\u0ccd\u0caf\u0ca4\u0cc6 \u0c95\u0cc6\u0cc2\u0ca1\u0cac\u0cc7\u0c95\u0cc1 \u0c85\u0c82\u0ca4 \u0cac\u0c82\u0ca6 50 \u0c95\u0ca5\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc1 \u0c95\u0ca5\u0cc6 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc6. \u0cb9\u0cca\u0cb8 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0ccb\u0c95\u0cc6 \u0cae\u0cc1\u0c82\u0ca6\u0cbe\u0ca6\u0cc6. \u0c86 \u0caa\u0cc8\u0c95\u0cbf \u0cb0\u0c98\u0cc1\u0cb8\u0cae\u0cb0\u0ccd\u0ca5\u0ccd, \u0cb6\u0c82\u0c95\u0cb0\u0ccd\u200c, \u0ca8\u0cb0\u0cc7\u0cb6\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cb0\u0c98\u0cc1 \u0c85\u0cb5\u0cb0 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. 50 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0ca5\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0c95\u0ca5\u0cc6 \u0c93\u0c95\u0cc6 \u0cae\u0cbe\u0ca1\u0cbf\u0ca6\u0cc6. \u0c89\u0cb3\u0cbf\u0ca6\u0ca6\u0ccd\u0ca6\u0cc1 \u0cac\u0cc7\u0ca1\u0cb5\u0cc6\u0ca8\u0cbf\u0cb8\u0cbf\u0ca4\u0cc1.", "\u0caf\u0cbe\u0cb5\u0ccd\u0caf\u0cbe\u0cb5 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cc1 \u0c95\u0cc8\u0caf\u0cb2\u0ccd\u0cb2\u0cbf\u0cb5\u0cc6?\u0c88\u0c97 \u0c95\u0cc6.\u0cae\u0c82\u0c9c\u0cc1 \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0cb0\u0c98\u0cc1\u0cb8\u0cae\u0cb0\u0ccd\u0ca5\u0ccd \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \"\u0cb8\u0ccd\u0cae\u0cc8\u0cb2\u0ccd \u0caa\u0ccd\u0cb2\u0cc0\u0cb8\u0ccd\u200c'. \u0c87\u0ca8\u0ccd\u0ca8\u0cca\u0c82\u0ca6\u0cc1 \u0c95\u0cc6.\u0cb8\u0cc1\u0cb0\u0cc7\u0cb6\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3\u0ca6, \u0ca8\u0cb0\u0cc7\u0cb6\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82', \u0cb0\u0c98\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cae\u0cbf\u0cb8\u0ccd\u0cb8\u0cbf\u0c82\u0c97\u0ccd\u200c \u0cac\u0cbe\u0caf\u0ccd\u200c' \u0cb9\u0cbe\u0c97\u0cc2 \u0caa\u0cb5\u0ca8\u0ccd\u200c \u0c92\u0ca1\u0cc6\u0caf\u0cb0\u0ccd\u200c \u0c85\u0cb8\u0ccb\u0cb8\u0cbf\u0caf\u0cc7\u0c9f\u0ccd\u200c \u0cb6\u0c82\u0c95\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0cbf\u0cb8\u0cb2\u0cbf\u0cb0\u0cc1\u0cb5 \"\u0c8e\u0c82\u0c9f\u0cbf\u0cb5\u0cbf \u0cb8\u0cc1\u0cac\u0ccd\u0cac\u0cc1\u0cb2\u0c95\u0ccd\u0cb7\u0ccd\u0cae\u0cbf' \u0c9a\u0cbf\u0ca4\u0ccd\u0cb0\u0c97\u0cb3\u0cc1 \u0c95\u0cc8\u0caf\u0cb2\u0ccd\u0cb2\u0cbf\u0cb5\u0cc6. \u0c88\u0c97 \"\u0cb8\u0ccd\u0cae\u0cc8\u0cb2\u0ccd \u0caa\u0ccd\u0cb2\u0cc0\u0cb8\u0ccd\u200c' \u0cb0\u0cbf\u0cb2\u0cc0\u0cb8\u0ccd\u200c\u0c97\u0cc6 \u0cb0\u0cc6\u0ca1\u0cbf \u0c87\u0ca6\u0cc6. \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82' \u0cb8\u0ccd\u0cb5\u0cb2\u0ccd\u0caa \u0cac\u0cbe\u0c95\u0cbf \u0c87\u0ca6\u0cc6. \"\u0cae\u0cbf\u0cb8\u0ccd\u0cb8\u0cbf\u0c82\u0c97\u0ccd\u200c \u0cac\u0cbe\u0caf\u0ccd\u200c' \u0c95\u0cc2\u0ca1 \u0cae\u0cc1\u0c97\u0cbf\u0ca6\u0cbf\u0ca6\u0cc6. \"\u0c8e\u0c82\u0c9f\u0cbf\u0cb5\u0cbf \u0cb8\u0cc1\u0cac\u0ccd\u0cac\u0cc1\u0cb2\u0c95\u0ccd\u0cb7\u0ccd\u0cae\u0cbf' \u0caa\u0ccd\u0cb0\u0cbf\u0caa\u0cc7\u0cb0\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "\u0cb8\u0c95\u0ccd\u0cb8\u0cb8\u0ccd\u200c \u0c9f\u0cc0\u0cae\u0ccd\u200c \u0c9c\u0ca4\u0cc6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb8\u0cbf\u0ca8\u0ccd\u0cae\u0cbe \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cb2\u0ccd\u0cb5\u0cbe?\u0cb9\u0ccc\u0ca6\u0cc1, \"\u0cab\u200c\u0cb8\u0ccd\u0c9f\u0ccd\u200c\u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0c9a\u0cbf\u0ca4\u0ccd\u0cb0 \u0cb8\u0c95\u0ccd\u0cb8\u0cb8\u0ccd\u200c \u0c86\u0ca6 \u0cae\u0cc7\u0cb2\u0cc6 \u0c85\u0ca6\u0cc7 \u0c9a\u0cbf\u0ca4\u0ccd\u0cb0\u0ca4\u0c82\u0ca1\u0ca6 \u0c9c\u0ca4\u0cc6 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc2 \u0c85\u0ca8\u0ccc\u0ca8\u0ccd\u0cb8\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0ca6\u0ccd\u0ca6\u0cc1 \u0cac\u0cc7\u0cb0\u0cc6 \u0cac\u0cbf\u0c9c\u0cbf\u0ca8\u0cc6\u0cb8\u0ccd\u200c \u0c87\u0ca4\u0ccd\u0ca4\u0cc1. \u0c85\u0ca6\u0cb0 \u0c95\u0ca1\u0cc6 \u0c97\u0cae\u0ca8\u0cb9\u0cb0\u0cbf\u0cb8\u0cac\u0cc7\u0c95\u0cc1. \u0c92\u0c82\u0ca6\u0cc1 \u0cb5\u0cb0\u0ccd\u0cb7 \u0c97\u0ccd\u0caf\u0cbe\u0caa\u0ccd\u200c \u0c95\u0cc6\u0cc2\u0c9f\u0ccd\u0c9f\u0cc1 \u00a0\u0cae\u0cbe\u0ca1\u0ccb\u0ca3 \u0c85\u0c82\u0ca6\u0cb0\u0cc1. \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cbf, \"\u0cb6\u0cbf\u0cb5\u0cb2\u0cbf\u0c82\u0c97' \u0ca8\u0cbf\u0cb0\u0ccd\u0cae\u0cbe\u0caa\u0c95 \u0cb8\u0cc1\u0cb0\u0cc7\u0cb6\u0ccd\u200c \u0c85\u0cb5\u0cb0\u0cc1 \u0ca8\u0cae\u0ccd\u0cae \u0cb8\u0c95\u0ccd\u0cb8\u0cb8\u0ccd\u200c \u0c9f\u0cc0\u0cae\u0ccd\u200c \u0c9c\u0ca4\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0c95\u0cc6 \u0cae\u0cc1\u0c82\u0ca6\u0cbe\u0ca6\u0cb0\u0cc1. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca8\u0cb0\u0cc7\u0cb6\u0ccd\u200c \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0c95\u0ca5\u0cc6 \u0cb9\u0cc7\u0cb3\u0cbf\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82' \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0caf\u0ccd\u0ca4\u0cc1. \u0ca4\u0ca1\u0cae\u0cbe\u0ca1\u0ca6\u0cc6 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c9a\u0cbe\u0cb2\u0ca8\u0cc6 \u0cb8\u0cbf\u0c95\u0cc1\u00a4.\u00a0", "\u0ca8\u0cbf\u0cae\u0ccd\u0cae \u0cae\u0cbf\u0cb8\u0ccd\u0cb8\u0cbf\u0c82\u0c97\u0ccd\u200c \u0cac\u0cbe\u0caf\u0ccd\u200c, \u0cb8\u0cc1\u0cac\u0ccd\u0cac\u0cc1\u0cb2\u0c95\u0ccd\u0cb7\u0ccd\u0cae\u0cc0 \u0c95\u0ca5\u0cc6 \u0c8f\u0ca8\u0cc1?2004 \u0cb0\u0cb2\u0ccd\u0cb2\u0cbf \u0c95\u0ccd\u0cb0\u0cc8\u0cae\u0ccd\u200c \u0ca8\u0ccd\u0caf\u0cc2\u0cb8\u0ccd\u200c\u0cb5\u0cc6\u0cc2\u0c82\u0ca6\u0cc1 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c85\u0ca6\u0cc7 \u0c8e\u0cb3\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb0\u0c98\u0cc1\u0cb0\u0cbe\u0cae\u0ccd\u200c \"\u0cae\u0cbf\u0cb8\u0ccd\u0cb8\u0cbf\u0c82\u0c97\u0ccd\u200c \u0cac\u0cbe\u0caf\u0ccd\u200c' \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \u0c95\u0cb3\u0cc6\u0ca6\u0cc1 \u0cb9\u0ccb\u0ca6 \u0cb9\u0cc1\u0ca1\u0cc1\u0c97\u0ca8 \u0c95\u0ca5\u0cc6. \u0ca8\u0ca8\u0c97\u0cc6 \u0c85\u0ca6\u0cb0 \u0cae\u0cc7\u0cb2\u0cc6 \u0ca4\u0cc1\u0c82\u0cac\u0cbe \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6. \u0cb9\u0cca\u0cb8 \u0c9c\u0cbe\u0ca8\u0cb0\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe \u0c85\u0ca6\u0cbe\u0c97\u0cb2\u0cbf\u0ca6\u0cc6. \u0c87\u0ca8\u0ccd\u0ca8\u0cc1, \"\u0c8e\u0c82\u0c9f\u0cbf\u0cb5\u0cbf \u0cb8\u0cc1\u0cac\u0ccd\u0cac\u0cc1\u0cb2\u0c95\u0ccd\u0cb7\u0ccd\u0cae\u0cc0' \u0c95\u0cc2\u0ca1 \u0cb9\u0cca\u0cb8\u0cac\u0c97\u0cc6\u0caf \u0c9a\u0cbf\u0ca4\u0ccd\u0cb0 \u0c86\u0c97\u0cb2\u0cbf\u0ca6\u0cc6. \u0caa\u0cb5\u0ca8\u0ccd\u200c \u0c92\u0ca1\u0cc6\u0caf\u0cb0\u0ccd\u200c \u0c85\u0c82\u0ca1\u0ccd\u200c \u0c9f\u0cc0\u0cae\u0ccd\u200c \u0c86 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbe\u0ca3 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "\u0c95\u0cbe\u0cae\u0cbf\u0ca1\u0cbf\u0c97\u0cc7 \u0cac\u0ccd\u0cb0\u0ccd\u0caf\u0cbe\u0c82\u0ca1\u0ccd\u200c \u0c86\u0c97\u0cbf\u0cac\u0cbf\u0c9f\u0ccd\u0c9f\u0cb0\u0cc6 \u0cb9\u0cc7\u0c97\u0cc6?\u0c87\u0cb2\u0ccd\u0cb2\u0cbe, \u0ca8\u0cbe\u0ca8\u0cc6\u0cc2\u0cac\u0ccd\u0cac \u0ca8\u0c9f \u0c8e\u0cb2\u0ccd\u0cb2\u0cbe \u0ca4\u0cb0\u0cb9\u0ca6 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc1. \"\u0cab\u200c\u0cb8\u0ccd\u0c9f\u0ccd\u200c\u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0cb8\u0ccd\u0c9f\u0cc1\u0ca1\u0cc6\u0c82\u0c9f\u0ccd\u200c \u0cae\u0cc7\u0cb2\u0cc6 \u0cac\u0c82\u0ca4\u0cc1. \u0c85\u0cb5\u0ca8\u0cc1 \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0c87\u0ca6\u0ccd\u0ca6\u0cbe\u0c97 \u0cb9\u0cc7\u0c97\u0cbf\u0cb0\u0ccd\u0ca4\u0cbe\u0ca8\u0cc6. \u0c9a\u0cc7\u0c82\u0c9c\u0ccd\u200c \u0c86\u0ca6\u0cbe\u0c97 \u0cb9\u0cc7\u0c97\u0cbe\u0c97\u0ccd\u0ca4\u0cbe\u0ca8\u0cc6 \u0c8e\u0c82\u0cac \u0caa\u0cbe\u0ca4\u0ccd\u0cb0 \u0cb9\u0cca\u0cb8\u0ca6\u0cbe\u0c97\u0cbf\u0ca4\u0ccd\u0ca4\u0cc1. \"\u0cb8\u0ccd\u0cae\u0cc8\u0cb2\u0ccd \u0caa\u0ccd\u0cb2\u0cc0\u0cb8\u0ccd\u200c'\u0ca8\u0cb2\u0ccd\u0cb2\u0cbf \u0c92\u0cb3\u0c97\u0cc6 \u0ca8\u0ccb\u0cb5\u0cbf\u0ca6\u0ccd\u0ca6\u0cb0\u0cc2, \u0c9a\u0ca6\u0cc1\u0cb0\u0cbf\u0ca6 \u0cab\u0ccd\u0caf\u0cbe\u0cae\u0cbf\u0cb2\u0cbf\u0caf\u0ca8\u0ccd\u0ca8\u0cc1 \u0ca8\u0c97\u0cbf\u0cb8\u0cc1\u0ca4\u0ccd\u0ca4\u0cb2\u0cc7 \u0c92\u0c82\u0ca6\u0cc1 \u0cae\u0cbe\u0ca1\u0cc1\u0cb5 \u0caa\u0cbe\u0ca4\u0ccd\u0cb0\u0cb5\u0ca6\u0cc1. \"\u0cae\u0cbf\u0cb8\u0ccd\u0cb8\u0cbf\u0c82\u0c97\u0ccd\u200c \u0cac\u0cbe\u0caf\u0ccd\u200c' \u0c8e\u0cae\u0ccb\u0cb7\u0ca8\u0cb2\u0ccd\u200c \u0c95\u0ca5\u0cc6. \"\u0c8e\u0c82\u0c9f\u0cbf\u0cb5\u0cbf\u0cb8\u0cc1\u0cac\u0ccd\u0cac\u0cc1\u0cb2\u0c95\u0ccd\u0cb7\u0ccd\u0cae\u0cc0' \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c86\u0ccd\u0caf\u0c95\u0ccd\u0cb7\u0ca8\u0ccd\u200c\u0c97\u0cc2 \u0c92\u0ca4\u0ccd\u0ca4\u0cc1 \u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6. \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82'\u0ca8\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0caf \u0caa\u0cbe\u0ca4\u0ccd\u0cb0. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0c92\u0c82\u0ca6\u0cc7 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0ccd\u0cb0\u0ccd\u0caf\u0cbe\u0c82\u0ca1\u0ccd\u200c \u0c86\u0c97\u0cc1\u0cb5 \u0cae\u0cbe\u0ca4\u0cc7 \u0c87\u0cb2\u0ccd\u0cb2.", "\"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82' \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?- \u00a0\u0c87\u0ca6\u0cc6\u0cc2\u0c82\u0ca6\u0cc1 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0c95\u0cc1\u0cb0\u0cbf\u0ca4 \u0c95\u0ca5\u0cc6. \u0c87\u0ca6\u0cb0\u0cb2\u0ccd\u0cb2\u0cbf 9 \u0ca8\u0cc7 \u0ca4\u0cb0\u0c97\u0ca4\u0cbf \u0cb9\u0cc1\u0ca1\u0cc1\u0c97\u0ca8\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6. \u0caa\u0cbe\u0ca4\u0ccd\u0cb0\u0c95\u0ccd\u0c95\u0cbe\u0c97\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbf\u0ca6\u0cc6. \u0cb9\u0cc1\u0ca1\u0cc1\u0c97\u0ca8\u0cbe\u0c97\u0cbf \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cae\u0cca\u0ca6\u0cb2\u0cc1 \u0c8e\u0cb2\u0ccd\u0cb2\u0cbe \u0caa\u0ccb\u0cb7\u0ca8\u0ccd\u0cb8\u0ccd\u200c \u0cae\u0cc1\u0c97\u0cbf\u0cb8\u0cbf, \u0c95\u0cc6\u0cc2\u0ca8\u0cc6\u0c97\u0cc6 \u0cb6\u0cbe\u0cb2\u0cc6 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0caa\u0ccb\u0cb7\u0ca8\u0ccd\u0cb8\u0ccd\u200c \u0cae\u0cbe\u0ca1\u0ccb\u0ca3 \u0c85\u0c82\u0ca4 \u0ca1\u0cbf\u0cb8\u0cc8\u0ca1\u0ccd\u200c \u0c86\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c95\u0cc6\u0cc2\u0ca8\u0cc6\u0c97\u0cc6, \u0cae\u0cca\u0ca6\u0cb2\u0cc1 \u0cb6\u0cbe\u0cb2\u0cc6 \u0cb9\u0cc1\u0ca1\u0cc1\u0c97\u0ca8 \u0caa\u0ccb\u0cb7\u0ca8\u0ccd\u0cb8\u0ccd\u200c \u0cb6\u0cc1\u0cb0\u0cc1\u0cb5\u0cbe\u0caf\u0ccd\u0ca4\u0cc1. \u0c85\u0ca6\u0c95\u0ccd\u0c95\u0cbe\u0c97\u0cbf \u0ca4\u0cc2\u0c95 \u0c87\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c95\u0cc7\u0cb5\u0cb2 \u0cb9\u0ca4\u0ccd\u0ca4\u0cc1 \u0ca6\u0cbf\u0ca8\u0ca6\u0cb2\u0ccd\u0cb2\u0cbf 6 \u0c95\u0cc6\u0c9c\u0cbf \u0ca4\u0cc2\u0c95 \u0c87\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc6. \u0c8a\u0c9f \u0cac\u0cbf\u0c9f\u0ccd\u0c9f\u0cc6, \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cb5\u0cb0\u0ccd\u0c95\u0ccd\u200c\u0c94\u0c9f\u0ccd\u200c \u0cae\u0cbe\u0ca1\u0cbf\u0ca6\u0cc6. \u0ca8\u0cbe\u0cb5\u0cbf\u0cb0\u0cc1 \u0cb9\u0ccb\u0c9f\u0cc7\u0cb2\u0ccd\u200c\u0c97\u200c\u0cc2, \u0cb6\u0cc2\u0c9f\u0cbf\u0c82\u0c97\u0ccd\u200c \u0caa\u0ccd\u0cb2\u0cc7\u0cb8\u0ccd\u200c\u0c97\u0cc2 \u0cb9\u0ca6\u0cbf\u0ca8\u0cc8\u0ca6\u0cc1 \u0c95\u0cbf.\u0cae\u0cc0 \u0ca6\u0cc2\u0cb0 \u0c87\u0ca4\u0ccd\u0ca4\u0cc1. \u0c8e\u0cb2\u0ccd\u0cb2\u0cb0\u0cc2 \u0c95\u0cbe\u0cb0\u0cb2\u0ccd\u0cb2\u0cbf \u0cb9\u0ccb\u0ca6\u0cb0\u0cc6, \u0ca8\u0cbe\u0ca8\u0cc1 \u0cb8\u0cc8\u0c95\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0cb9\u0cbe\u0c97\u0cbe\u0c97\u0cbf, \u0cb9\u0ca4\u0ccd\u0ca4\u0cc1 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0ca4\u0cc2\u0c95 \u0c87\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c86 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c92\u0c97\u0ccd\u0c97\u0cbf\u0c95\u0cc6\u0cc2\u0c82\u0ca1\u0cc6. \u0caf\u0cc2\u0ca8\u0cbf\u0cab\u0cbe\u0cb0\u0c82 \u0cb9\u0cbe\u0c95\u0cbf\u0cb0\u0cc1\u0cb5 \u0cab\u0ccb\u0c9f\u0ccb \u0ca8\u0ccb\u0ca1\u0cbf\u0ca6\u0cb0\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6. \u0ca8\u0cbe\u0ca8\u0cc1 \u0cb9\u0cc7\u0c97\u0cc6 \u0c95\u0cbe\u0ca3\u0cbf\u00a4\u00e0\u0ca8\u0cbf \u0c85\u0c82\u0ca4. \u00a0\u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82 \u0c93\u0ca6\u0cbf\u0ca6\u0cb5\u0cb0\u0cc2 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cbe\u0ca1\u0ccd\u0ca4\u0cbe\u0cb0\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0cb9\u0cc8\u0cb2\u0cc6\u0c9f\u0ccd\u200c. \u0cae\u0cc2\u0cb0\u0cc1 \u0cb6\u0cc7\u0ca1\u0ccd\u200c \u0c87\u0cb0\u0cc1\u0cb5\u0c82\u0ca4\u0cb9 \u0caa\u0cbe\u0ca4\u0ccd\u0cb0\u0cb5\u0ca6\u0cc1. \u0cb9\u0cb3\u0ccd\u0cb3\u0cbf\u0caf\u0cbf\u0c82\u0ca6 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82 \u0c93\u0ca6\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cac\u0c82\u0ca6\u0cc1, \u0c8f\u0ca8\u0cc1 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0ccd\u0ca4\u0cbe\u0ca8\u0cc6 \u0c85\u0ca8\u0ccd\u0ca8\u0ccb\u0ca6\u0cc1 \u0c95\u0ca4\u0cc6. \"\u0cb0\u0cbe\u0c9c\u0cc1 \u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82' \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0caf\u0cb6\u0cb8\u0ccd\u0cb8\u0cbf\u0ca8 \u0c9a\u0cbf\u0ca4\u0ccd\u0cb0 \u0c86\u0c97\u0cc1\u0ca4\u0ccd\u0ca4\u0cc6 \u0c8e\u0c82\u0cac \u0ca8\u0c82\u0cac\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1.", "\u0cb8\u0c95\u0ccd\u0cb8\u0cb8\u0ccd\u200c \u0ca8\u0c82\u0ca4\u0cb0 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c9c\u0cbe\u0cb8\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6 \u0c85\u0ca8\u0ccd\u0ca8\u0cbf\u00a0- \u0cb9\u0ccc\u0ca6\u0cc1, \u0c97\u0cc6\u0cb2\u0cc1\u0cb5\u0cc1 \u0cb8\u0cbf\u0c97\u0ccb\u0ca6\u0cc1 \u0c95\u0cb7\u0ccd\u0c9f. \u0cb9\u0cbe\u0c97\u0cc6\u0caf\u0cc7 \u0c85\u0ca6\u0ca8\u0ccd\u0ca8\u0cc1 \u0c89\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccb\u0ca6\u0cc1 \u0cac\u0cb2\u0cc1 \u0c95\u0cb7\u0ccd\u0c9f. \u0cb8\u0c95\u0ccd\u0cb8\u0cb8\u0ccd\u200c \u0cac\u0c82\u0ca6\u0cbe\u0c97 \u0cac\u0cc6\u0ca8\u0ccd\u0ca8\u0cc1 \u0ca4\u0c9f\u0ccd\u0c9f\u0cbf\u0ca6\u0cb5\u0cb0\u0cc1 \u0c87\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0cb2\u0cc1 \u0c8e\u0cb3\u0cc6\u0ca6\u0cb5\u0cb0\u0cc2 \u0c87\u0ca6\u0ccd\u0ca6\u0cbe\u0cb0\u0cc6. \u0c89\u0cb2\u0ccd\u0c9f\u0cbe \u0cae\u0cbe\u0ca4\u0cbe\u0ca1\u0cbf\u0ca6\u0cb5\u0cb0\u0cc2 \u0c89\u0c82\u0c9f\u0cc1. \u00a0\"\u0cab\u200c\u0cb8\u0ccd\u0c9f\u0ccd\u200c \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0cac\u0cb3\u0cbf\u0c95 \u0c95\u0cc6\u0cb2\u0cb5\u0cb0\u0cc1 \u0c97\u0cc1\u0cb0\u0cc1\u0ca8\u0c82\u0ca6\u0ca8\u0ccd\u200c\u0c97\u0cc6 \u0c95\u0cc6\u0cc2\u0cac\u0ccd\u0cac\u0cc1 \u0cac\u0c82\u0ca6\u0cbf\u0ca6\u0cc6 \u0c85\u0c82\u0ca6\u0ccd\u0cb0\u0cc1. \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cb8\u0c82\u0cad\u0cbe\u0cb5\u0ca8\u0cc6 \u0c95\u0cc7\u0cb3\u0ccd\u0ca4\u0cbe\u0ca8\u0cc6 \u0c85\u0c82\u0ca4 \u0cae\u0cbe\u0ca4\u0cbe\u0ca1\u0cbf\u0ca6\u0ccd\u0cb0\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0ccd\u0caf\u0cbe\u0cb5\u0cc1\u0ca6\u0c95\u0ccd\u0c95\u0cc2 \u0c95\u0cbf\u0cb5\u0cbf\u0c97\u0cc6\u0cc2\u0ca1\u0cb2\u0cbf\u0cb2\u0ccd\u0cb2. \u0cb8\u0c82\u0cad\u0cbe\u0cb5\u0ca8\u0cc6 \u0c95\u0cc6\u0cc2\u0ca1\u0ccb\u0cb0\u0cc1 \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1. \u0caa\u0ca1\u0cc6\u0caf\u0ccb\u0ca8\u0cc1 \u0ca8\u0cbe\u0ca8\u0cc1. \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0cbe\u0c97\u0ca6\u0cb5\u0cb0\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0cb0\u0cc1\u0c97\u0cbe\u0ca1\u0cbf\u0ca6\u0cb0\u0cc6 \u0ca8\u0cbe\u0ca8\u0cc1 \u0cb0\u0cbf\u0caf\u0cbe\u0c95\u0ccd\u0c9f\u0ccd \u0cae\u0cbe\u0ca1\u0cb2\u0ccd\u0cb2. \u0ca8\u0ca8\u0ccd\u0ca8 \u0c95\u0cc6\u0cb2\u0cb8 \u0cb8\u0ccd\u0c95\u0ccd\u0cb0\u0cc0\u0ca8\u0ccd\u200c \u0cae\u0cc7\u0cb2\u0cc6 \u0ca4\u0ccb\u0cb0\u0cbf\u0cb8\u0ccd\u0ca4\u0cc0\u0ca8\u0cbf. \u0c95\u0cc6\u0cc2\u0cac\u0ccd\u0cac\u0cc1 \u0c87\u0ca6\u0ccd\u0ca6\u0cb0\u0cc6 \u0c9c\u0cbf\u0cae\u0ccd\u200c \u0cb9\u0ccb\u0c97\u0cbf \u0c95\u0cb0\u0c97\u0cbf\u0cb8\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc2 \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0cac\u0c82\u0ca6\u0cb5\u0ca8\u0cc1. \u0c97\u0cc6\u0cb2\u0cc1\u0cb5\u0cc1 \u0caa\u0ca1\u0cc6\u0caf\u0ccb\u0c95\u0cc6 \u0c8e\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0c85\u0cb2\u0cc6\u0ca6\u0cbe\u0ca1\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0cb9\u0ca4\u0ccd\u0ca4\u0cc1 \u0cb5\u0cb0\u0ccd\u0cb7 \u0cb8\u0cc8\u0c95\u0cb2\u0ccd\u200c \u0ca4\u0cc1\u0cb3\u0cbf\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0ca3\u0ccd\u0ca3 \u0caa\u0cbe\u0ca4\u0ccd\u0cb0\u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0ca4\u0ccd\u0ca4\u0cc1 \u0cb0\u0cc2\u0caa\u0cbe\u0caf\u0cbf\u0c97\u0cc2 \u0caa\u0cb0\u0cbf\u0ca4\u0caa\u0cbf\u0cb8\u0cbf\u0ca6\u0ccd\u0ca6\u0cc1 \u0ca8\u0cc6\u0ca8\u0caa\u0cbf\u0ca6\u0cc6. \u0c90\u0ca8\u0cc2\u0cb0\u0cc1 \u0cb0\u0cc2\u0caa\u0cbe\u0caf\u0cbf\u0c97\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cae\u0cb0\u0cc6\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0cb0\u0cbe\u0ca4\u0ccd\u0cb0\u0ccb \u0cb0\u0cbe\u0ca4\u0ccd\u0cb0\u0cbf \u0cb8\u0ccd\u0c9f\u0cbe\u0cb0\u0ccd\u200c \u0c86\u0ca6\u0cb5\u0ca8\u0cb2\u0ccd\u0cb2. \u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf \u0cb8\u0c95\u0ccd\u0cb8\u0cb8\u0ccd\u200c \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0c89\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0ccd\u0ca4\u0cbf\u00e0\u0ca8\u0cbf \u0c8e\u0c82\u0cac \u0ca8\u0c82\u0cac\u0cbf\u0c95\u0cc6\u0caf\u0cc2 \u0c87\u0ca6\u0cc6.\u00a0", "\u0c85\u0ca8\u0ccd\u0caf \u0cad\u0cbe\u0cb7\u0cc6\u0caf\u0cbf\u0c82\u0ca6 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cbf\u0ca4\u0ccd\u0ca4\u0cbe?- \u0ca4\u0cc6\u0cb2\u0cc1\u0c97\u0cbf\u0ca8\u0cbf\u0c82\u0ca6 \u0c85\u0cb5\u0c95\u0cbe\u0cb6 \u0cac\u0c82\u0ca6\u0cbf\u0cb5\u0cc6. \"\u0cab\u200c\u0cb8\u0ccd\u0c9f\u0ccd\u200c\u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb0\u0cbe\u0c9c\u0cc1' \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf \u0c85\u0c82\u0ca4 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cae\u0cbe\u0ca1\u0ccd\u0ca4\u0cbe \u0c87\u0cb2\u0ccd\u0cb2. \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cae\u0cbe\u0ca1\u0ccd\u0ca4\u0cbe\u0cb0\u0cc6. \u0c88\u0c97\u0cb2\u0cc2 \u0cb9\u0ca4\u0ccd\u0ca4\u0cbe\u0cb0\u0cc1 \u0cab\u0ccb\u0ca8\u0ccd\u200c \u0c95\u0cbe\u0cb2\u0ccd\u0cb8\u0ccd\u200c \u0cac\u0cb0\u0cbf\u00a4\u0cb5\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cac\u0cc7\u0cb0\u0cc6 \u0cad\u0cbe\u0cb7\u0cc6\u0c97\u0cc6 \u0cb9\u0ccb\u0c97\u0cb2\u0ccd\u0cb2. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0cbe\u0ca8\u0cbf\u0cb2\u0ccd\u0cb2\u0cc7 \u0cac\u0cbf\u0c9c\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0cc8 \u0ca4\u0cc1\u0c82\u0cac \u0c95\u0cc6\u0cb2\u0cb8 \u0c87\u0cb0\u0cc1\u0cb5\u0cbe\u0c97, \u0cac\u0cc7\u0cb0\u0cc6 \u0c95\u0ca1\u0cc6 \u0caf\u0cbe\u0c95\u0cc6 \u0cb9\u0ccb\u0c97\u0cb2\u0cbf?", "\u0cb9\u0ccb\u0ca6\u0cb2\u0ccd\u0cb2\u0cc6\u0cb2\u0ccd\u0cb2\u0cbe \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c9c\u0ca8 \u0c8f\u0ca8\u0c82\u0ca4 \u0c95\u0cb0\u0cc0\u0ca4\u0cbe\u0cb0\u0cc6?- \u0c8e\u0cb2\u0ccd\u0cb2\u0cc7 \u0cb9\u0ccb\u0c97\u0cb2\u0cbf, \u0cb0\u0cbe\u0c9c\u0cc1 \u0c85\u0c82\u0ca4\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0c95\u0cc6\u0cb2\u0cb5\u0cb0\u0cc1 \u0cb0\u0ccd\u200d\u0caf\u0cbe\u0c82\u0c95\u0ccd\u200c \u0cb8\u0ccd\u0c9f\u0cbe\u0cb0\u0ccd\u200c \u0c85\u0c82\u0ca4\u0cbe\u0cb0\u0cc6. \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6\u0cb2\u0cc7 \u0cae\u0cbe\u0ca4\u0cbe\u0ca1\u0cbf\u0cb8\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc7\u0ca8\u0cc2 \u0cb8\u0ccd\u0c9f\u0cbe\u0cb0\u0ccd\u200c \u0c85\u0cb2\u0ccd\u0cb2. \u0c86\u0ca6\u0cb0\u0cc6, \u0c9c\u0ca8 \u0ca4\u0ccb\u0cb0\u0cbf\u0cb8\u0cc1\u0cb5 \u0caa\u0ccd\u0cb0\u0cc0\u0ca4\u0cbf\u0c97\u0cc6 \u0c8b\u0ca3\u0cbf\u0caf\u0cbe\u0c97\u0cbf\u0cb0\u0cbf\u00a4\u00e0\u0ca8\u0cbf. \u0cae\u0cc1\u0c82\u0ca6\u0cc6\u0caf\u0cc2 \u0c92\u0cb3\u0ccd\u0cb3\u0cc6\u0caf \u0cb8\u0cbf\u0ca8\u0cbf\u0cae\u0cbe \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cbf. \u0ca8\u0ca8\u0c97\u0cc7\u0ca8\u0cc2 \u0cb8\u0c82\u0c98\u0c97\u0cb3\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c92\u0c82\u0ca6\u0cb7\u0ccd\u0c9f\u0cc1 \u0cae\u0c82\u0ca6\u0cbf \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0cb2\u0cc7\u0c9c\u0ccd\u200c\u0c97\u0cc6 \u0cb9\u0ccb\u0ca6\u0cb0\u0cc6, \u0cb8\u0ccd\u0c9f\u0cc1\u0ca1\u0cc6\u0c82\u0c9f\u0ccd\u0cb8\u0ccd\u200c \u0cae\u0cc1\u0c97\u0cbf\u0cac\u0cbf\u0ca6\u0ccd\u0ca6\u0cc1 \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cc6 \u0c85\u0cb7\u0ccd\u0c9f\u0cc1 \u0cb8\u0cbe\u0c95\u0cc1.\u00a0", "\u0cb9\u0cc1\u0ca1\u0cc1\u0c97\u0cbf\u0caf\u0cb0\u0ccd\u0caf\u0cbe\u0cb0\u0cc2 \u0c90 \u0cb2\u0cb5\u0ccd\u200c\u0caf\u0cc1 \u0c85\u0c82\u0ca6\u0cbf\u0cb2\u0ccd\u0cb5\u0cbe?- \u0cb9\u0ccd\u0cb9\u0cb9\u0ccd\u0cb9\u0cb9\u0ccd\u0cb9 \u0c8e\u0c82\u0ca5\u0ca6\u0ccd\u0ca6\u0cc2 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0cab\u0cc7\u0cb8\u0ccd\u200c\u0cac\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf \u0cae\u0cc6\u0cb8\u0cc7\u0c9c\u0ccd\u200c \u0cb9\u0cbe\u0c95\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0cb0\u0cbf\u0caf\u0cbe\u0c95\u0ccd\u0c9f\u0ccd \u0cae\u0cbe\u0ca1\u0cb2\u0ccd\u0cb2. \u0cb8\u0cbf\u0c95\u0ccd\u0c95 \u0cb9\u0cc1\u0ca1\u0cc1\u0c97\u0cc0\u0cb0\u0cc1 \u0cb8\u0cbf\u0c95\u0ccd\u0c95\u0cbe\u0caa\u0c9f\u0ccd\u0c9f\u0cc6 \u0cae\u0cbe\u0ca4\u0cbe\u0ca1\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c9c\u0cb8\u0ccd\u0c9f\u0ccd\u200c \u0cb8\u0ccd\u0cae\u0cc8\u0cb2\u0ccd \u0c95\u0cc6\u0cc2\u0ca1\u0ccd\u0ca4\u0cc0\u0ca8\u0cb7\u0ccd\u0c9f\u0cc7.\u00a0", "\u0c9f\u0ccd\u0caf\u0cc2\u0cac\u0ccd\u200c\u0cb2\u0cc8\u0c9f\u0ccd\u200c \u0c95\u0ca5\u0cc6 \u0c8f\u0ca8\u0cbe\u0caf\u0ccd\u0ca4\u0cc1?- \u0c85\u0ca6\u0cbf\u0ca8\u0ccd\u0ca8\u0cc2 \u0c90\u0cb8\u0cbf\u0caf\u0cc1\u0ca8\u0cb2\u0ccd\u0cb2\u0cbf\u0ca6\u0cc6. \u0cb9\u0cca\u0cb0\u0c97\u0cc6 \u0cac\u0cb0\u0ccb\u0ca6\u0cc1 \u0c95\u0cb7\u0ccd\u0c9f \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cc6. \u0c85\u0cb5\u0cb0\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cb2\u0ccd\u0cb2. \u0c86\u0ca6\u0cb0\u0cc6, \u0cb8\u0cc1\u0cae\u0ccd\u0cae\u0ca8\u0cc6 \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cc1 \u0ca4\u0cbf\u0cb0\u0cc1\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0c97\u0cb2\u0cc2 \u0ca8\u0cbe\u0ca8\u0cc1 \u0cb0\u0cc6\u0ca1\u0cbf. \u0c85\u0cb5\u0cb0\u0cc1 \u0cac\u0cb0\u0ccd\u0ca4\u0cbe\u0cb0\u0cbe? \u0ca8\u0cbe\u0ca8\u0cc1 \u0c88\u0c97 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccd\u0ca4\u0cbe \u0c87\u0cb2\u0ccd\u0cb5\u0cbe? \u0caa\u0ccd\u0cb0\u0cae\u0ccb\u0cb7\u0ca8\u0ccd\u200c\u0c97\u0cc6 \u0cb9\u0ccb\u0c97\u0ccd\u0ca4\u0cbe \u0c87\u0cb2\u0ccd\u0cb5\u0cbe? \u0ca8\u0ca8\u0ccd\u0ca8 \u0cb8\u0cbf\u0ca8\u0cbf\u0cae\u0cbe \u0cb9\u0cbf\u0c9f\u0ccd\u200c \u0c86\u0ca6\u0cae\u0cc7\u0cb2\u0cc6 \u0caf\u0cbe\u0c95\u0cc6 \u0cb9\u0cc0\u0c97\u0cc6\u0cb2\u0ccd\u0cb2\u0cbe \u0cae\u0cbe\u0ca1\u0cbf\u0ca6\u0ccd\u0cb0\u0cc1. \u0cae\u0cca\u0ca6\u0cb2\u0cc7 \u0caf\u0cbe\u0c95\u0cc6 \u0cac\u0c82\u0ca6\u0cc1 \u0cae\u0cbe\u0ca4\u0cbe\u0ca1\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cc2 \u0cae\u0cbe\u0ca8\u0cb5\u0cc0\u0caf\u0ca4\u0cc6 \u0c87\u0ca6\u0cc6. \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1 \u0cb9\u0ca3 \u0cb9\u0cbe\u0c95\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cb2\u0cc1 \u0cb0\u0cc6\u0ca1\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0cb5\u0cb0\u0ca8\u0ccd\u0ca8\u0cc7 \u0c95\u0cbe\u0ca6\u0cc1 \u0c95\u0cc2\u0cb0\u0cb2\u0cc1 \u0ca8\u0ca8\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0ca8\u0ca8\u0ccd\u0ca8\u0ca6\u0cc2 \u0cb2\u0cc8\u0cab\u0ccd \u0c87\u0ca6\u0cc6. \u0c95\u0cae\u0cbf\u0c9f\u0ccd\u200c \u0c86\u0ca6 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cac\u0cc7\u0c95\u0cb2\u0ccd\u0cb2\u0cb5\u0cc7."], "title": "\u0c95\u0ca8\u0ccd\u0ca8\u0ca1 \u0cae\u0cc0\u0ca1\u0cbf\u0caf\u0c82 \u0c97\u0cc1\u0cb0\u0cc1"},
{"url": "https://www.udayavani.com/kannada/news/interviews/238234/something-left-after-leaving-the-field-is-deadly-word", "content": ["\"\u0c8e\u0ca6\u0cc6\u0c97\u0cbe\u0cb0\u0cbf\u0c95\u0cc6' \u0cac\u0c82\u0ca6 \u0cac\u0cb3\u0cbf\u0c95 \u0ca8\u0c9f \u0c86\u0ca6\u0cbf\u0ca4\u0ccd\u0caf \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc1\u0ca1\u0cc1\u0c95\u0cbf \u0cac\u0c82\u0ca6 \u0cb0\u0ccc\u0ca1\u0cbf\u0cb8\u0c82 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cbf\u0c97\u0cc6 \u0cb2\u0cc6\u0c95\u0ccd\u0c95\u0cb5\u0cc7 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0c86\u0ca6\u0cbf\u0ca4\u0ccd\u0caf \u0cae\u0cbe\u0ca4\u0ccd\u0cb0 \u0cac\u0c82\u0ca6 \u0c85\u0cb7\u0ccd\u0c9f\u0cc2 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc2 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2. \u0c88 \u0ca8\u0ca1\u0cc1\u0cb5\u0cc6 \"\u0cb8\u0ccd\u0cb5\u0cc0\u0c9f\u0cbf \u0ca8\u0ca8\u0ccd\u0ca8 \u0c9c\u0ccb\u0ca1\u0cbf' \u0c8e\u0c82\u0cac \u00a0\u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cbf\u0ca6\u0cb0\u0cc1. \u0c86 \u0cac\u0cb3\u0cbf\u0c95 \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0c95\u0ca5\u0cc6\u0c97\u0cb3\u0cc1 \u0c85\u0cb5\u0cb0 \u0cb8\u0cc1\u0ca4\u0ccd\u0ca4 \u0c97\u0cbf\u0cb0\u0c95\u0cbf \u0cb9\u0cca\u0ca1\u0cc6\u0ca6\u0cb0\u0cc2 \u0c85\u0cb5\u0cc1\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2 \u0caa\u0c95\u0ccd\u0c95\u0c95\u0ccd\u0c95\u0cbf\u0cb0\u0cbf\u0cb8\u0cbf\u0ca6\u0cb0\u0cc1. \u0c95\u0cbe\u0cb0\u0ca3, \u0c85\u0cb5\u0cb0\u0cbf\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0ca6 \u0c95\u0ca5\u0cc6. \u0c87\u0ca6\u0cb0 \u0cae\u0ca7\u0ccd\u0caf\u0cc6 \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \"\u0cb5\u0cbe\u0cb2\u0cc1' \u0c8e\u0c82\u0cac \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0cb0\u0cc1. \u0c85\u0ca6\u0cbe\u0ca6 \u0cae\u0cc7\u0cb2\u0cc2 \u0c86\u0ca6\u0cbf\u0ca4\u0ccd\u0caf \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0ca5\u0cc6 \u0c95\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0caf\u0cbe\u0cb5 \u0c95\u0ca5\u0cc6\u0c97\u0cc2 \u0c97\u0ccd\u0cb0\u0cc0\u0ca8\u0ccd\u200c\u0cb8\u0cbf\u0c97\u0ccd\u0ca8\u0cb2\u0ccd\u200c \u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cb2\u0cbf\u0cb2\u0ccd\u0cb2. \u0ca6\u0cb0\u0ccd\u0cb6\u0ca8\u0ccd\u200c \u0c9c\u0ca4\u0cc6 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cc2 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0 \u0c9c\u0ca4\u0cc6\u0caf\u0cb2\u0ccd\u0cb2\u0cc7 \u0ca8\u0c9f\u0cbf\u0cb8\u0cbf\u0ca6 \u0caa\u0cbf.\u0c8e\u0ca8\u0ccd\u200c.\u0cb8\u0ca4\u0ccd\u0caf \u0c85\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6 \"\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd'\u0ca8\u0cb2\u0ccd\u0cb2\u0cc2 \u0c86\u0ca6\u0cbf\u0ca4\u0ccd\u0caf \u0ca8\u0c9f\u0cbf\u0cb8\u0cbf, \u0c87\u0ca6\u0cc0\u0c97 \u0c8e\u0cb2\u0ccd\u0cb2\u0cc6\u0ca1\u0cc6 \u0caa\u0cc1\u0ca8\u0c83 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0cb9\u0cca\u0cb8 \u0cb5\u0cbf\u0cb7\u0caf\u0cb5\u0cc7\u0ca8\u0cb2\u0ccd\u0cb2. \u0c86\u0ca6\u0cbf\u0ca4\u0ccd\u0caf \u0c88\u0c97 \u0c92\u0c82\u0ca6\u0cb7\u0ccd\u0c9f\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cbf\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0cb5 \u0cae\u0ca8\u0cb8\u0ccd\u0cb8\u0cbe\u0c97\u0cbf\u0ca6\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c87\u0ca8\u0ccd\u0cae\u0cc1\u0c82\u0ca6\u0cc6 \u0c85\u0cb5\u0cb0\u0cc1 \u0c92\u0c82\u0ca6\u0cc7 \u0cb0\u0cc0\u0ca4\u0cbf\u0caf \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0c87\u0cb0\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0cac\u0c82\u0ca6\u0cb0\u0cc6, \u0cae\u0cbe\u0ca1\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2 \u0c85\u0c82\u0ca4\u0cbe\u0ca8\u0cc2 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0ca6\u0cb0\u0cc6, \u0c86\u0ca6\u0cbf\u0ca4\u0ccd\u0caf \u0c85\u0cb5\u0cb0 \u0ca4\u0cc0\u0cb0\u0ccd\u0cae\u0cbe\u0ca8 \u0c8e\u0c82\u0ca5\u0ca6\u0ccd\u0ca6\u0cc1, \u0c85\u0cb5\u0cb0 \u0cae\u0cc1\u0c82\u0ca6\u0cbf\u0ca8 \u0caf\u0ccb\u0c9c\u0ca8\u0cc6 \u0cae\u0ca4\u0ccd\u0ca4\u0cc1 \u0caf\u0ccb\u0c9a\u0ca8\u0cc6\u0c97\u0cb3\u0cc7\u0ca8\u0cc1 \u0c8e\u0c82\u0cac\u0cbf\u0ca4\u0ccd\u0caf\u0cbe\u0ca6\u0cbf \u0c95\u0cc1\u0cb0\u0cbf\u0ca4\u0cc1 \"\u0cb0\u0cc2\u0caa\u0ca4\u0cbe\u0cb0\u0cbe'\u0ca6 \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cbf\u0c97\u0cc6 \u0c89\u0ca4\u0ccd\u0ca4\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbf\u0cae\u0ccd\u0cae \"\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd' \u0c97\u0cc6\u0cb2\u0cc1\u0cb5\u0cbf\u0ca8 \u0cac\u0c97\u0ccd\u0c97\u0cc6 ...- \u0c8e\u0cb2\u0ccd\u0cb2\u0cbe \u0c95\u0ca1\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c92\u0cb3\u0ccd\u0cb3\u0cc6\u0caf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cb8\u0cbf\u0ca8\u0cbf\u0cae\u0cbe \u0ca8\u0ccb\u0ca1\u0cbf\u0ca6\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0c8e\u0c82\u0c9c\u0cbe\u0caf\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0c95\u0ccd\u0c95\u0cbf\u0c82\u0ca4 \u0cac\u0cc7\u0cb0\u0cc6 \u0c8f\u0ca8\u0cc1 \u0cac\u0cc7\u0c95\u0cc1 \u0cb9\u0cc7\u0cb3\u0cbf? \u0cae\u0cbe\u0ca7\u0ccd\u0caf\u0cae\u0c97\u0cb3\u0cbf\u0c82\u0ca6 \u0c92\u0cb3\u0ccd\u0cb3\u0cc6\u0caf \u0cab\u0cc0\u0ca1\u0ccd\u200c\u0cac\u0ccd\u0caf\u0cbe\u0c95\u0ccd\u200c \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0c9a\u0cbf\u0ca4\u0ccd\u0cb0 \u0caf\u0cb6\u0cb8\u0ccd\u0cb8\u0cc1 \u0c97\u0cb3\u0cbf\u0cb8\u0cbf\u0ca6\u0cc6. \u0c9c\u0ca8\u0cb0\u0cc1 \u0ca8\u0ca8\u0ccd\u0ca8 \u0ca8\u0c9f\u0ca8\u0cc6 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbf\u0ca8\u0cbf\u0cae\u0cbe\u0ca6 \u0c95\u0ca5\u0cc6, \u0caa\u0cbe\u0ca4\u0ccd\u0cb0, \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0cb8\u0c82\u0c97\u0cc0\u0ca4 \u0c8e\u0cb2\u0ccd\u0cb2\u0cb5\u0cc2 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0caa\u0cc2\u0cb0\u0c95\u0cb5\u0cbe\u0c97\u0cbf\u0ca6\u0cc6. \u0c92\u0c9f\u0ccd\u0c9f\u0cbe\u0cb0\u0cc6 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0caf\u0cc1\u0ca8\u0cbe\u0ca8\u0cbf\u0cae\u0cb8\u0ccd\u200c \u0cb0\u0cbf\u0caa\u0ccb\u0cb0\u0ccd\u0c9f\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0c92\u0cac\u0ccd\u0cac \u0ca8\u0c9f\u0ca8\u0cbf\u0c97\u0cc6 \u0c87\u0ca6\u0c95\u0ccd\u0c95\u0cbf\u0c82\u0ca4 \u0c96\u0cc1\u0cb7\u0cbf\u0caf \u0cb5\u0cbf\u0cb7\u0caf \u0cac\u0cc7\u0cb0\u0cc6 \u0c87\u0cb2\u0ccd\u0cb2.", "\u0cb9\u0cbe\u0c97\u0cbe\u0ca6\u0cb0\u0cc6, \u0c87\u0ca6\u0cc7 \u0c96\u0cc1\u0cb7\u0cbf\u0caf\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc2\u0c82\u0ca6\u0cc1 \"\u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd' \u0c9a\u0cbf\u0ca4\u0ccd\u0cb0 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0cb8\u0cac\u0cb9\u0cc1\u0ca6\u0cc1 \u0c85\u0ca8\u0ccd\u0ca8\u0cbf?- \u0c96\u0c82\u0ca1\u0cbf\u0ca4 \u0c86 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0ca1\u0cbf. \u0ca8\u0cbf\u0c9c \u0cb9\u0cc7\u0cb3\u0ccd\u0ca4\u0cc0\u0ca8\u0cbf. \u0ca8\u0cbe\u0ca8\u0cc1 \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \"\u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd', \u0cb0\u0ccc\u0ca1\u0cbf\u0cb8\u0c82 \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caf\u0cbe\u0c95\u0ccb \u0ca8\u0ca8\u0c97\u0cc7 \u0c85\u0ca6\u0cc1 \u0c85\u0ca4\u0cbf\u0caf\u0cbe\u0caf\u0ccd\u0ca4\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0ca8\u0c97\u0cc2 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cc1\u0cb5 \u0c86\u0cb8\u0cc6 \u0c87\u0ca6\u0cc6. \u0c92\u0c82\u0ca6\u0cc7 \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0ccd\u0cb0\u0cbe\u0c82\u0ca1\u0ccd\u200c \u0c86\u0c97\u0cb2\u0cc1 \u0c87\u0cb7\u0ccd\u0c9f\u0cb5\u0cbf\u0cb2\u0ccd\u0cb2. \u0c95\u0cc6\u0cb2 \u0cb5\u0cb0\u0ccd\u0cb7\u0ca6\u0cb5\u0cb0\u0cc6\u0c97\u0cc6 \u0ca8\u0cbe\u0ca8\u0cc1 \u0cb0\u0ccc\u0ca1\u0cbf\u0cb8\u0c82, \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0cb8\u0cbf\u0ca8\u0cbf\u0cae\u0cbe\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "\u0ca6\u0cbf\u0ca2\u0cc0\u0cb0\u0ccd\u200c \u0c85\u0c82\u0ca4 \u0caf\u0cbe\u0c95\u0cc6 \u0c88 \u0ca8\u0cbf\u0cb0\u0ccd\u0ca7\u0cbe\u0cb0?- \"\u0c8e\u0ca6\u0cc6\u0c97\u0cbe\u0cb0\u0cbf\u0c95\u0cc6' \u0cac\u0cb3\u0cbf\u0c95 \u0c85\u0ca6\u0cc7 \u0cb0\u0cc0\u0ca4\u0cbf\u0caf \u0c95\u0ca5\u0cc6\u0c97\u0cb3\u0cc1 \u0ca4\u0cc1\u0c82\u0cac\u0cbe \u0cac\u0c82\u0ca6\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0cae\u0ca4\u0ccd\u0ca4\u0cc6 \u0cae\u0ca4\u0ccd\u0ca4\u0cc6 \u0c85\u0ca6\u0cc7 \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0ccb\u0c95\u0cc6 \u0c87\u0cb7\u0ccd\u0c9f\u0cb5\u0cbf\u0cb0\u0cb2\u0cbf\u0cb2\u0ccd\u0cb2. \u0cb0\u0ccc\u0ca1\u0cbf\u0cb8\u0c82 \u0c95\u0ca5\u0cc6, \u0caa\u0cbe\u0ca4\u0ccd\u0cb0\u0c97\u0cb3\u0cc7 \u0c85\u0cb2\u0cb0\u0ccd\u0c9c\u0cbf \u0c86\u0c97\u0cbf\u0ca6\u0cc6. \u0ca8\u0ca8\u0ccd\u0ca8 \u0cac\u0cb3\u0cbf \u0cac\u0cb0\u0cc1\u0cb5\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0cb0\u0ccc\u0ca1\u0cbf\u0cb8\u0c82 \u0c85\u0ca5\u0cb5\u0cbe \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0cb8\u0cac\u0cc6j\u0c95\u0ccd\u0c9f\u0ccd \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc7 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc2 \u0cac\u0ca6\u0cb2\u0cbe\u0cb5\u0ca3\u0cc6 \u0cac\u0cc7\u0c95\u0cb2\u0ccd\u0cb2\u0cb5\u0cc7? \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1, \u0c86 \u0cb0\u0cc0\u0ca4\u0cbf\u0caf \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0c92\u0caa\u0ccd\u0caa\u0cc1\u0cb5\u0cc1\u0ca6\u0cbf\u0cb2\u0ccd\u0cb2, \u0cae\u0cbe\u0ca1\u0cc1\u0cb5\u0cc1\u0ca6\u0cc2 \u0c87\u0cb2\u0ccd\u0cb2.\u00a0", "\u0c8e\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0c88 \u0ca4\u0cc0\u0cb0\u0ccd\u0cae\u0cbe\u0ca8?- \u0c8f\u0ca8\u0cbf\u0cb2\u0ccd\u0cb2\u0cb5\u0cc6\u0c82\u0ca6\u0cb0\u0cc2, \u0ca8\u0cbe\u0ca8\u0cc1 \u0c90\u0ca6\u0cc1 \u0c9a\u0cbf\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1. \u0c86 \u0cac\u0cb3\u0cbf\u0c95\u0cb5\u0cb7\u0ccd\u0c9f\u0cc7, \u0cb0\u0ccc\u0ca1\u0cbf\u0cb8\u0c82, \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0cb8\u0cbf\u0ca8\u0cbf\u0cae\u0cbe\u0c97\u0cb3 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0cb9\u0cbe\u0c97\u0cc6\u0cc2\u0c82\u0ca6\u0cc1 \u0cb5\u0cc7\u0cb3\u0cc6, \"\u0c8e\u0ca6\u0cc6\u0c97\u0cbe\u0cb0\u0cbf\u0c95\u0cc6', \"\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd' \u0c95\u0ca5\u0cc6\u0c97\u0cb3 \u0cb0\u0cc0\u0ca4\u0cbf \u0c87\u0ca6\u0ccd\u0ca6\u0cb0\u0cc6, \u0c96\u0c82\u0ca1\u0cbf\u0ca4 \u0cae\u0cbe\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0ccd\u0ca4\u0cc0\u0ca8\u0cbf.", "\u0cac\u0ca6\u0cb2\u0cbe\u0cb5\u0ca3\u0cc6 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0cb0\u0cbf. \u0c85\u0ca6\u0cc1 \u0caf\u0cbe\u0cb5 \u0cb0\u0cc0\u0ca4\u0cbf\u0caf\u0ca6\u0ccd\u0ca6\u0cc1?- \u0ca8\u0ccb\u0ca1\u0cbf, \u0c92\u0cac\u0ccd\u0cac \u0ca8\u0c9f\u0ca8\u0cbf\u0c97\u0cc6 \u0c8e\u0cb2\u0ccd\u0cb2\u0cbe \u0cb0\u0cc0\u0ca4\u0cbf\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc1 \u0c85\u0ca8\u0ccd\u0ca8\u0cc1\u0cb5 \u0c86\u0cb8\u0cc6 \u0c87\u0ca6\u0ccd\u0ca6\u0cc7 \u0c87\u0cb0\u0cc1\u0ca4\u0ccd\u0ca4\u0cc6. \u0ca8\u0ca8\u0c97\u0cc6 \u0cb9\u0cc1\u0ca1\u0cc1\u0c95\u0cbf \u0cac\u0c82\u0ca6 \u0c9a\u0cbf\u0ca4\u0ccd\u0cb0\u0c97\u0cb3 \u0caa\u0cc8\u0c95\u0cbf, \u0cac\u0cb9\u0cc1\u0ca4\u0cc7\u0c95 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0cb0\u0ccc\u0ca1\u0cbf\u0cb8\u0c82, \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd\u0c97\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6 \u0c95\u0ca5\u0cc6\u0c97\u0cb3\u0cc7. \u0c85\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc2, \u0ca8\u0cb7\u0ccd\u0c9f\u0cb5\u0cc7\u0ca8\u0cbe\u0c97\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cae\u0ca4\u0ccd\u0ca4\u0ca6\u0cc7 \u0caa\u0cbe\u0ca4\u0ccd\u0cb0, \u0c95\u0ca5\u0cc6 \u0c85\u0c82\u0ca6\u0cb0\u0cc6, \u0cac\u0cc7\u0c9c\u0cbe\u0cb0\u0cc1. \u0c88\u0c97 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf'\u0caf\u0cb2\u0ccd\u0cb2\u0cca\u0c82\u0ca6\u0cc1 \u0cb9\u0cca\u0cb8 \u0cac\u0c97\u0cc6\u0caf \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86 \u0cb8\u0cbf\u0ca8\u0cbf\u0cae\u0cbe \u0cac\u0cb3\u0cbf\u0c95 \u0c96\u0c82\u0ca1\u0cbf\u0ca4\u0cb5\u0cbe\u0c97\u0cbf\u0caf\u0cc2 \u0cb9\u0cca\u0cb8 \u0cac\u0ca6\u0cb2\u0cbe\u0cb5\u0ca3\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0c86 \u0c9a\u0cbf\u0ca4\u0ccd\u0cb0\u0ca6 \u0caa\u0cbe\u0ca4\u0ccd\u0cb0\u0cb5\u0cc7 \u0c85\u0c82\u0ca5\u0ca6\u0ccd\u0ca6\u0cc1, \u0c85\u0cb2\u0ccd\u0cb2\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb5\u0cb0\u0cbf\u0c97\u0cc6 \u0cb9\u0cca\u0cb8 \u0cac\u0ca6\u0cb2\u0cbe\u0cb5\u0ca3\u0cc6 \u0c95\u0cbe\u0ca3\u0ca6\u0cbf\u0ca6\u0ccd\u0ca6\u0cb0\u0cc6 \u0c95\u0cc7\u0cb3\u0cbf.\u00a0", "\u0cb9\u0c82\u0c97\u0cbe\u0ca6\u0ccd\u0cb0\u0cc6, \u0cae\u0cc1\u0c82\u0ca6\u0cc6 \u0ca8\u0cbf\u0cae\u0ccd\u0cae \u0c95\u0ca5\u0cc6\u0caf \u0c86\u0caf\u0ccd\u0c95\u0cc6 \u0caf\u0cbe\u0cb5 \u0cb0\u0cc0\u0ca4\u0cbf\u0caf\u0ca6\u0ccd\u0ca6\u0cc1?- \u0c85\u0ca6\u0ca8\u0ccd\u0ca8\u0cc1 \u0c87\u0c82\u0ca5\u0ca6\u0ccd\u0ca6\u0cc7 \u0c85\u0c82\u0ca4 \u0cb9\u0cc7\u0cb3\u0cc1\u0cb5\u0cc1\u0ca6\u0c95\u0ccd\u0c95\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb0\u0ccc\u0ca1\u0cbf\u0cb8\u0c82, \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0cb9\u0cca\u0cb0\u0ca4\u0cbe\u0c97\u0cbf \u0c87\u0cb0\u0cc1\u0cb5 \u0c95\u0ca5\u0cc6, \u0caa\u0cbe\u0ca4\u0ccd\u0cb0 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c88\u0c97\u0cbe\u0c97\u0cb2\u0cc7 \u0c92\u0c82\u0ca6\u0cc1 \u0cb9\u0cca\u0cb8\u0ca4\u0cb0\u0cb9\u0ca6 \u0c95\u0ca5\u0cc6 \u0c95\u0cc7\u0cb3\u0cbf\u0ca6\u0ccd\u0ca6\u0cc7\u0ca8\u0cc6 . \u0cb8\u0cbe\u0cab\u0ccd\u0c9f\u0ccd\u0cb5\u0cc7\u0cb0\u0ccd\u200c \u0c8e\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c\u0cb5\u0cc6\u0cc2\u0cac\u0ccd\u0cac\u0cb0\u0cc1 \u0c92\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cae\u0cc6\u0cb0\u0cbf\u0c95\u0ca6\u0cb2\u0ccd\u0cb2\u0cbf \u0c87\u0c82\u0c9f\u0cc6\u0cb2\u0ccd\u200c \u0c95\u0c82\u0caa\u0cc6\u0ca8\u0cbf\u0caf \u0c89\u0ca6\u0ccd\u0caf\u0ccb\u0c97\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c85\u0cb5\u0cb0\u0cbf\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cae\u0cc7\u0cb2\u0cc6 \u0caa\u0ccd\u0cb0\u0cc0\u0ca4\u0cbf \u0c87\u0ca6\u0cc6. \u0ca8\u0ca8\u0c97\u0cc6 \u0c85\u0cb5\u0cb0\u0cc1 \u0cb9\u0cc6\u0ca3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c95\u0ca5\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6. \u0c85\u0ca6\u0cc6\u0cc2\u0c82\u0ca6\u0cc1 \u0c86\u0ccd\u0caf\u0c95\u0ccd\u0cb7\u0ca8\u0ccd\u200c \u0c95\u0cbe\u0cae\u0cbf\u0ca1\u0cbf \u0c9a\u0cbf\u0ca4\u0ccd\u0cb0. \u0c85\u0ca6\u0cc1 \u0ca8\u0ca8\u0ccd\u0ca8 \u0cae\u0cc1\u0c82\u0ca6\u0cbf\u0ca8 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cb2\u0cbf\u0ca6\u0cc6.", "\u0c9c\u0ca8 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0ca6\u0ccd\u0ca6\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd, \u0cb0\u0ccc\u0ca1\u0cbf\u0cb8\u0c82 \u0cb8\u0cbf\u0ca8\u0cbf\u0cae\u0cbe\u0ca6\u0cbf\u0c82\u0ca6\u0cb2\u0cc7 \u0c85\u0cb2\u0ccd\u0cb5\u0cbe?- \u0ca8\u0cbf\u0c9c. \u0ca8\u0cbe\u0ca8\u0cc1 \"\u0cb8\u0ccd\u0cb5\u0cc0\u0c9f\u0cbf \u0ca8\u0ca8\u0ccd\u0ca8 \u0c9c\u0ccb\u0ca1\u0cbf' \u0c8e\u0c82\u0cac \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0cb8\u0cbf\u0ca8\u0cbf\u0cae\u0cbe\u0ca8\u0cc2 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0c9c\u0ca8 \u0c92\u0caa\u0ccd\u0caa\u0cb2\u0cbf\u0cb2\u0ccd\u0cb2. \u0c85\u0ca6\u0cc1 \u0c87\u0cb5\u0ca4\u0ccd\u0ca4\u0cbf\u0c97\u0cc2 \u0c85\u0cb0\u0ccd\u0ca5\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c9c\u0ca8\u0cb0\u0cc1 \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0cac\u0cc7\u0cb0\u0cc6 \u0cb0\u0cc0\u0ca4\u0cbf \u0ca8\u0ccb\u0ca1\u0cac\u0cc7\u0c95\u0cc1 \u0c8e\u0c82\u0cac \u0c86\u0cb8\u0cc6 \u0ca8\u0ca8\u0ccd\u0ca8\u0ca6\u0cc1. \u0c86\u0ca6\u0cb0\u0cc6, \u0c85\u0cb5\u0cb0\u0cbf\u0c97\u0cc6 \u0c85\u0ca6\u0cc7 \u0cae\u0c9a\u0ccd\u0c9a\u0cc1\u0cb2\u0cbe\u0c82\u0c97\u0cc1, \u0c97\u0ca8\u0ccd\u200c \u0cb9\u0cbf\u0ca1\u0cbf\u0ca6\u0cc1 \u0c95\u0ccd\u0caf\u0cbe\u0cae\u0cc6\u0cb0\u0cbe \u0cae\u0cc1\u0c82\u0ca6\u0cc6 \u0ca8\u0cbf\u0cb2\u0ccd\u0cb2\u0cac\u0cc7\u0c95\u0cc1. \u0c85\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbe\u0cb0\u0cc6. \u0c9c\u0ca8\u0cb0\u0cbf\u0c97\u0cc6 \u0c85\u0ca6\u0cc1 \u0cac\u0cc7\u0c95\u0cc1. \u0c86\u0ca6\u0cb0\u0cc6, \u0ca8\u0ca8\u0c97\u0cc6 \u0c85\u0ca6\u0cc1 \u0cac\u0cc7\u0ca1. \u0c8e\u0cb7\u0ccd\u0c9f\u0cc1 \u0ca6\u0cbf\u0ca8 \u0c85\u0c82\u0ca4 \u0c85\u0ca6\u0cc7 \u0cb2\u0cbe\u0c82\u0c97\u0cc1, \u0cae\u0c9a\u0ccd\u0c9a\u0cc1, \u0c92\u0c82\u0ca6\u0cc7 \u0cb0\u0cc0\u0ca4\u0cbf\u0caf \u0ca1\u0cc8\u0cb2\u0cbe\u0c97\u0ccd\u200c \u0cb9\u0cc7\u0cb3\u0cac\u0cc7\u0c95\u0cc1. \u0caf\u0cbe\u0c95\u0ccb \u0cac\u0cc7\u0ca1 \u0c8e\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cb0\u0ccc\u0ca1\u0cbf\u0cb8\u0c82, \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0cb8\u0cac\u0ccd\u0c9c\u0cc6\u0c95\u0ccd\u0c9f\u0ccd \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cac\u0cc7\u0c95\u0cc1. \u0c85\u0c82\u0ca4\u0cb9 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cc1\u0cb5 \u0c86\u0cb8\u0cc6 \u0c87\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0c85\u0c82\u0ca4\u0cb9 \u0cac\u0ccd\u0cb0\u0cc7\u0c95\u0ccd\u200c \u0cae\u0cbe\u0ca1\u0cc1\u0cb5 \u0cb8\u0cbf\u0ca8\u0cbf\u0cae\u0cbe \u0c86\u0c97\u0cc1\u0ca4\u0ccd\u0ca4\u0cc6 \u0ca8\u0ccb\u0ca1\u0cbf. \u0c86 \u0c9a\u0cbf\u0ca4\u0ccd\u0cb0\u0ca6 \u0caa\u0cbe\u0ca4\u0ccd\u0cb0 \u0cb8\u0cbe\u0c95\u0cb7\u0ccd\u0c9f\u0cc1 \u0cb5\u0cbf\u0cad\u0cbf\u0ca8\u0ccd\u0ca8\u0cb5\u0cbe\u0c97\u0cbf\u0ca6\u0cc6.", "\u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0c97\u0cb3\u0cc7\u0c95\u0cc6 \u0c97\u0ccd\u0caf\u0cbe\u0caa\u0ccd\u200c \u0c86\u0c97\u0cc1\u0ca4\u0ccd\u0ca4\u0cb5\u0cc6?- \u0ca8\u0cbf\u0c9c, \u0c92\u0c82\u0ca6\u0cc6\u0cc2\u0cb3\u0ccd\u0cb3\u0cc6\u0caf \u0c95\u0ca5\u0cc6 \u0c86\u0caf\u0ccd\u0c95\u0cc6\u0c97\u0cc6 \u0c85\u0cb7\u0ccd\u0c9f\u0cc1 \u0cb8\u0cae\u0caf \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0cc6. \"\u0ca1\u0cc6\u0ca1\u0ccd\u0cb2\u0cbf \u0cb8\u0ccb\u0cae' \u0cae\u0cbe\u0ca1\u0cbf\u0ca6 \u0cae\u0cc7\u0cb2\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cc1. \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c95\u0cbe\u0cb0\u0ca3, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0cb8\u0c95\u0ccd\u0cb8\u0cb8\u0ccd\u200c \u0cac\u0cc7\u0c95\u0cbe\u0ca6\u0cb0\u0cc6, \u0c92\u0cb3\u0ccd\u0cb3\u0cc7 \u0c95\u0ca5\u0cc6 \u0cac\u0cc7\u0c95\u0cbf\u0ca4\u0ccd\u0ca4\u0cc1. \u0c86\u0c97 \"\u0c8e\u0ca6\u0cc6\u0c97\u0cbe\u0cb0\u0cbf\u0c95\u0cc6' \u0cac\u0c82\u0ca4\u0cc1. \u0c85\u0ca6\u0cc2 \u0cb8\u0c95\u0ccd\u0cb8\u0cb8\u0ccd\u200c \u0c86\u0caf\u0ccd\u0ca4\u0cc1. \u0ca8\u0c82\u0ca4\u0cb0 \u0cac\u0cc7\u0cb0\u0cc6 \u0cac\u0c82\u0ca6 \u0cb8\u0cbf\u0ca8\u0cbf\u0cae\u0cbe \u0cb8\u0ca6\u0ccd\u0ca6\u0cc1 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0c88\u0c97 \"\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd' \u0cac\u0c82\u0ca6\u0cc1 \u0c85\u0ca6\u0cc2 \u0c97\u0cc6\u0cb2\u0cc1\u0cb5\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0c85\u0ca6\u0cb0 \u0cac\u0cc6\u0ca8\u0ccd\u0ca8 \u0cb9\u0cbf\u0c82\u0ca6\u0cc6\u0caf\u0cc7 \"\u0c9a\u0c95\u0ccd\u0cb0\u0cb5\u0cb0\u0ccd\u0ca4\u0cbf' \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0ca8\u0cbe\u0ca8\u0cc1 \u0c85\u0c82\u0ca4\u0cb9 \u0c97\u0ccd\u0caf\u0cbe\u0caa\u0ccd\u200c \u0c86\u0c97\u0cb2\u0cc1 \u0cac\u0cbf\u0ca1\u0cb2\u0ccd\u0cb2. \u0c86\u0ca6\u0cb0\u0cc2, \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0cb5 \u0c95\u0ca5\u0cc6\u0c97\u0cbe\u0c97\u0cbf \u0c95\u0cbe\u0caf\u0cb2\u0cc7\u0cac\u0cc7\u0c95\u0cc1. \u0cae\u0cca\u0ca6\u0cb2\u0cc1 \u0ca8\u0ca8\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0ca6\u0cbe\u0c97 \u0cae\u0cbe\u0ca4\u0ccd\u0cb0, \u0c86\u0ca1\u0cbf\u0caf\u0ca8\u0ccd\u0cb8\u0ccd\u200c\u0c97\u0cc6 \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cc6. \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc2 \u0ca8\u0cbe\u0ca8\u0cc1 \u0c95\u0cbe\u0c9f\u0cbe\u0c9a\u0cbe\u0cb0\u0c95\u0ccd\u0c95\u0cc6 \u0cae\u0cbe\u0ca1\u0ccb\u0ca6\u0cbf\u0cb2\u0ccd\u0cb2. \u0c86 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0c97\u0ccd\u0caf\u0cbe\u0caa\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0c87\u0ca8\u0ccd\u0cae\u0cc1\u0c82\u0ca6\u0cc6 \u0cb9\u0cbe\u0c97\u0cc6 \u0c86\u0c97\u0cb2\u0ccd\u0cb2.", "\u0cb9\u0cbe\u0c97\u0cbe\u0ca6\u0cb0\u0cc6, \u0cac\u0caf\u0cb8\u0ccb \u0caa\u0cbe\u0ca4\u0ccd\u0cb0 \u0c8e\u0c82\u0ca5\u0ca6\u0ccd\u0ca6\u0cc1?- \u0ca8\u0ca8\u0c97\u0cc6 \u0c87\u0c82\u0ca5\u0ca6\u0ccd\u0ca6\u0cc7 \u0caa\u0cbe\u0ca4\u0ccd\u0cb0 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac \u0caf\u0ccb\u0c9a\u0ca8\u0cc6\u0caf\u0c82\u0ca4\u0cc2 \u0c87\u0cb2\u0ccd\u0cb2. \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0 \u0c95\u0cc6\u0cc2\u0c9f\u0ccd\u0c9f\u0cb0\u0cc2 \u0cb8\u0cb0\u0cbf \u0ca8\u0cbe\u0ca8\u0cc1 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0caf\u0cbe\u0cb5\u0cc1\u0ca6\u0ccb \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0c92\u0cb3\u0ccd\u0cb3\u0cc7 \u0cb5\u0cbf\u0cb2\u0ca8\u0ccd\u200c \u0caa\u0cbe\u0ca4\u0ccd\u0cb0 \u0c87\u0ca6\u0cc6 \u0cae\u0cbe\u0ca1\u0cbf \u0c85\u0c82\u0ca6\u0cb0\u0cc6, \u0c85\u0ca6\u0cc1 \u0ca8\u0ca8\u0c97\u0cc6 \u0c85\u0ca6\u0ccd\u0cad\u0cc1\u0ca4 \u0caa\u0cbe\u0ca4\u0ccd\u0cb0\u0cb5\u0cc6\u0ca8\u0cbf\u0cb8\u0cbf\u0ca6\u0cb0\u0cc6, \u0c96\u0c82\u0ca1\u0cbf\u0ca4\u0cb5\u0cbe\u0c97\u0cbf\u0caf\u0cc2 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0cc7 \u0caa\u0cbe\u0ca4\u0ccd\u0cb0 \u0cac\u0cc7\u0c95\u0cc1, \u0c87\u0ca6\u0cc7 \u0caa\u0cbe\u0ca4\u0ccd\u0cb0 \u0c87\u0cb0\u0cac\u0cc7\u0c95\u0cc1 \u0c85\u0c82\u0ca4 \u0c9c\u0ccb\u0ca4\u0cc1 \u0cac\u0cbf\u0ca6\u0ccd\u0ca6\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0caf\u0cbe\u0cb5\u0cc1\u0ca6\u0cc7 \u0c9a\u0ccc\u0c95\u0c9f\u0ccd\u0c9f\u0cc1 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0c9c\u0ca8\u0cb0\u0cc1 \u0ca8\u0ca8\u0ccd\u0ca8 \u0ca8\u0c9f\u0ca8\u0cc6 \u0c87\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0c87\u0ca8\u0ccd\u0ca8\u0cc1 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0cc6\u0cb3\u0cc6\u0cb8\u0cbf\u0c95\u0cc6\u0cc2\u0c82\u0ca1\u0cc1, \u0c89\u0cb3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cc1. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca8\u0cc1 \u0c85\u0c82\u0ca1\u0cb0\u0ccd\u200c\u0cb5\u0cb0\u0ccd\u0cb2\u0ccd\u0ca1\u0ccd \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cac\u0ccd\u0cb0\u0cbe\u0c82\u0ca1\u0ccd\u200c \u0c85\u0c82\u0cac\u0cbe\u0cb8\u0cbf\u0ca1\u0cb0\u0ccd\u200c \u0c86\u0c97\u0ccb\u0c95\u0cc6 \u0cac\u0caf\u0cb8\u0cb2\u0ccd\u0cb2.\u00a0", "\u0ca8\u0cbf\u0cae\u0ccd\u0cae \u0ca4\u0c82\u0ca6\u0cc6\u0caf\u0cb5\u0cb0 \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cc7\u0ca8\u0cbe\u0ca6\u0cb0\u0cc2 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb8\u0cbf\u0ca8\u0ccd\u0cae\u0cbe \u0cae\u0cbe\u0ca1\u0ccd\u0ca4\u0cc0\u0cb0\u0cbe?- \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c8f\u0ca8\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0caa\u0ccd\u0caa\u0cbe\u0c9c\u0cbf \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe \u0caa\u0ccd\u0cb2\u0cbe\u0ca8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \u0cac\u0cc7\u0cb0\u0cc6\u0caf\u0cb5\u0cb0\u0cbf\u0c97\u0cc6. \u0c85\u0ca6\u0cc1 \u0cae\u0ccd\u0caf\u0cc2\u0cb8\u0cbf\u0c95\u0ccd\u200c \u0cac\u0cc7\u0cb8\u0ccd\u0ca1\u0ccd \u0cb8\u0cbf\u0ca8\u0cbf\u0cae\u0cbe \u0c85\u0ca8\u0ccd\u0cb8\u0cc1\u0ca4\u0ccd\u0ca4\u0cc6. \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0cae\u0cbe\u0ca1\u0cac\u0cb9\u0cc1\u0ca6\u0cb7\u0ccd\u0c9f\u0cc7. \u0c88\u0c97\u0c82\u0ca4\u0cc2 \u0c8f\u0ca8\u0cc2 \u0c87\u0cb2\u0ccd\u0cb2.\u00a0", "\u0cb9\u0cbf\u0c82\u0ca6\u0cc6\u0cc2\u0cae\u0ccd\u0cae\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbf\u0cb0\u0cbf?- \u0cb9\u0ccc\u0ca6\u0cc1, \u0c88 \u0cb5\u0cb0\u0ccd\u0cb7 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cae\u0cbe\u0ca1\u0cc1\u0cb5 \u0caa\u0ccd\u0cb2\u0cbe\u0ca8\u0ccd\u200c \u0c87\u0ca6\u0cc6. \u0c8f\u0ca8\u0cc7 \u0c86\u0ca6\u0cb0\u0cc2, \u0c92\u0c82\u0ca6\u0cc1 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0c88 \u0cb5\u0cb0\u0ccd\u0cb7\u0cb5\u0cc7 \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0caf\u0cbe\u0cb0\u0cbf\u0c97\u0cc6 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0ca8\u0cc7 \u0c87\u0cb0\u0cbf\u00a4\u00e0\u0ca8\u0cbe \u0c85\u0ca6\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c92\u0c9f\u0ccd\u0ca8\u0cb2\u0ccd\u0cb2\u0cbf \u0cae\u0cc2\u0cb0\u0cc1 \u0c95\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0cb0\u0cc6\u0ca1\u0cbf\u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86 \u0cae\u0cc2\u0cb0\u0cc1 \u0c95\u0ca5\u0cc6\u0c97\u0cb3\u0cc2 \u0ca8\u0ca8\u0c97\u0cc6 \u0c87\u0cb7\u0ccd\u0c9f. \u0caf\u0cbe\u0cb5\u0cc1\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1, \u0cac\u0cbf\u0ca1\u0cac\u0cc7\u0c95\u0cc1 \u0c8e\u0c82\u0cac \u0c97\u0cc6\u0cc2\u0c82\u0ca6\u0cb2\u0cb5\u0cbf\u0ca6\u0cc6. \u0caf\u0cbe\u0cb5 \u0cb0\u0cc0\u0ca4\u0cbf\u0caf \u0c95\u0ca5\u0cc6. \u0caf\u0cbe\u0cb0\u0cc1 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0cbe\u0ca6\u0cc1 \u0ca8\u0ccb\u0ca1\u0cbf. \u0c85\u0ca6\u0cc1 \u0ca8\u0ca8\u0ccd\u0ca8 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cc7 \u0ca4\u0caf\u0cbe\u0cb0\u0cbe\u0c97\u0cb2\u0cbf\u0ca6\u0cc6.\u00a0", "\u0ca8\u0cbf\u0cae\u0ccd\u0cae \u0ca4\u0c82\u0c97\u0cbf \u0cb8\u0cbf\u0ca8\u0ccd\u0cae\u0cbe\u0ca6\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0c82\u0ca4\u0cc6?- \u0cb9\u0ccc\u0ca6\u0cc1, \u0c85\u0cb5\u0cb3\u0cc6\u0cc2\u0c82\u0ca6\u0cc1 \u0cb8\u0cbf\u0ca8\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb3\u0cc6. \u0c85\u0ca6\u0c95\u0ccd\u0c95\u0cbe\u0c97\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb3\u0cc6. \u0ca8\u0cbe\u0ca8\u0cc2 \u0c95\u0cc2\u0ca1 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cb2\u0cb9\u0cc6, \u0cb8\u0cc2\u0c9a\u0ca8\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0c89\u0cb3\u0cbf\u0ca6\u0c82\u0ca4\u0cc6 \u0c85\u0ca4\u0cbf\u0ca5\u0cbf\u0caf\u0cbe\u0c97\u0cbf\u0caf\u0cc2 \u0c85\u0cb2\u0ccd\u0cb2\u0cbf \u0c95\u0cbe\u0ca3\u0cbf\u0cb8\u0cbf\u0c95\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.\u00a0", "\u0c8e\u0cb2\u0ccd\u0cb2\u0cbe \u0cb8\u0cb0\u0cbf, \u0cac\u0cc7\u0cb0\u0cc6 \u0c87\u0c82\u0ca1\u0cb8\u0ccd\u0c9f\u0ccd\u0cb0\u0cbf\u0caf\u0cb2\u0ccd\u0cb2\u0cc2 \u0c95\u0ca8\u0ccd\u0ca8\u0ca1\u0ca6 \u0c87\u0cac\u0ccd\u0cac\u0cb0\u0cc1 \u0cb8\u0ccd\u0c9f\u0cbe\u0cb0\u0ccd\u200c\u0c97\u0cb3 \u0cb5\u0cbe\u0cb0\u0ccd\u200c \u0cac\u0c97\u0ccd\u0c97\u0cc6\u0caf\u0cc2 \u0cb8\u0cc1\u0ca6\u0ccd\u0ca6\u0cbf \u0c87\u0ca6\u0cc6. \u0ca8\u0cc0\u0cb5\u0cc7\u0ca8\u0c82\u0ca4\u0cc0\u0cb0\u0cbf?- \u0ca8\u0cbe\u0ca8\u0cc1 \u0cae\u0cca\u0ca6\u0cb2\u0cc1 \u0c9f\u0ccd\u0cb5\u0cc0\u0c9f\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0c86\u0ca6\u0cb0\u0cc6, \u0c86 \u0cac\u0c97\u0ccd\u0c97\u0cc6 \u0c88\u0c97 \u0ca8\u0cbe\u0ca8\u0cc7\u0ca8\u0cc2 \u0cae\u0cbe\u0ca4\u0cbe\u0ca1\u0cb2\u0ccd\u0cb2. \u0ca8\u0ca8\u0ccd\u0ca8 \u0cb5\u0cc8\u0caf\u0c95\u0ccd\u0ca4\u0cbf\u0c95 \u0cb5\u0cbf\u0cb7\u0caf\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ccd\u0cb0 \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0cac\u0cc7\u0cb0\u0cc6\u0caf\u0cb5\u0cb0 \u0cac\u0c97\u0ccd\u0c97\u0cc6 \u0c8f\u0ca8\u0cc2 \u0cb9\u0cc7\u0cb3\u0cb2\u0ccd\u0cb2.", "\u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca7\u0cae\u0ccd\u200c \u0c87\u0ca6\u0ccd\u0ca6\u0cb0\u0cc6 \u0cb5\u0cbf\u0cb2\u0ca8\u0ccd\u200c \u0c86\u0c97\u0ccb\u0c95\u0cc2 \u0cb0\u0cc6\u0ca1\u0cbf\u0c95\u0ca5\u0cc6\u0c97\u0cbf\u0c82\u0ca4, \u0cb9\u0cc1\u0ca1\u0cc1\u0c95\u0cbf \u0cac\u0cb0\u0cc1\u0cb5 \u0c95\u0cc6\u0cb2 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cac\u0cc7\u0c95\u0cc1. \u0c8e\u0cb0\u0ca1\u0cc1 \u0cb8\u0cbf\u0ca8\u0cbf\u0cae\u0cbe\u0c97\u0cc6 \u0c95\u0ccd\u0cb2\u0cbe\u0caa\u0ccd\u200c \u0cb9\u0cbf\u0ca1\u0cbf\u0ca6\u0cb5\u0cb0\u0cc7 \u0c95\u0ca5\u0cc6 \u0cb9\u0cbf\u0ca1\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0c97\u0cc6 \u0cae\u0cca\u0ca6\u0cb2\u0cc1 \u0c95\u0ca5\u0cc6 \u0cb8\u0ccd\u0c9f\u0ccd\u0cb0\u0cbe\u0c82\u0c97\u0ccd\u200c \u0c85\u0ca8\u0cbf\u0cb8\u0cac\u0cc7\u0c95\u0cc1. \u0c85\u0ca6\u0ca8\u0ccd\u0ca8\u0cc1 \u0c86 \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0cb0\u0cbf\u0caf\u0cbe\u0c97\u0cbf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbe\u0ca8\u0cbe \u0c8e\u0c82\u0cac \u0cac\u0c97\u0ccd\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cac\u0cc7\u0c95\u0cc1. \u0c86\u0c97 \u0cae\u0cbe\u0ca4\u0ccd\u0cb0 \u0ca8\u0cbe\u0ca8\u0cc1 \u0cb0\u0cc6\u0ca1\u0cbf\u0caf\u0cbe\u0c97\u0ccd\u0ca4\u0cbf\u00e0\u0ca8\u0cbf. \u0ca8\u0ca8\u0c97\u0cc6 \u0cb9\u0cca\u0cb8\u0cac\u0cb0\u0cc1, \u0cb9\u0cb3\u0cac\u0cb0\u0cc1 \u0c8e\u0c82\u0cac \u0ca4\u0cbe\u0cb0\u0ca4\u0cae\u0ccd\u0caf\u0cb5\u0cbf\u0cb2\u0ccd\u0cb2. \u0cb9\u0cbe\u0c97\u0c82\u0ca4 \u0c8e\u0c82\u0ca5\u0ca7\u0ccd\u0ca6\u0ccb \u0c95\u0ca5\u0cc6 \u0ca4\u0c82\u0ca6\u0cb0\u0cc6 \u0cae\u0cbe\u0ca1\u0ccb\u0c95\u0cc6 \u0cb0\u0cc6\u0ca1\u0cbf \u0c87\u0cb2\u0ccd\u0cb2. \u0cb9\u0cca\u0cb8\u0cac\u0cb0\u0cbf\u0ca6\u0ccd\u0ca6\u0cb0\u0cc2, \u0c95\u0ca5\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0ca6\u0ccd\u0ca6\u0cb0\u0cc6, \u0c85\u0ca6\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca4\u0cc6\u0cb0\u0cc6\u0caf \u0cae\u0cc7\u0cb2\u0cc6 \u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cbe\u0c97\u0cbf \u0ca4\u0cb0\u0cc1\u0ca4\u0ccd\u0ca4\u0cbe\u0cb0\u0cbe \u0c8e\u0c82\u0cac \u0cad\u0caf\u0cb5\u0cc2 \u0c87\u0cb0\u0cc1\u0ca4\u0ccd\u0ca4\u0cc6. \u0c88\u0c97 \u0cb0\u0ccc\u0ca1\u0cbf\u0cb8\u0c82 \u0cac\u0cbf\u0c9f\u0ccd\u0c9f\u0cc1 \u0cac\u0cc7\u0cb0\u0cc6 \u0caf\u0cbe\u0cb5\u0cc1\u0ca6\u0cc7 \u0caa\u0cbe\u0ca4\u0ccd\u0cb0 \u0c87\u0ca6\u0ccd\u0ca6\u0cb0\u0cc2 \u0ca8\u0cbe\u0ca8\u0cc1 \u0cae\u0cbe\u0ca1\u0ccb\u0c95\u0cc6 \u0cb0\u0cc6\u0ca1\u0cbf \u0c87\u0ca6\u0ccd\u0ca6\u0cc7\u0ca8\u0cc6. \u0c87\u0ca8\u0ccd\u0ca8\u0cc1, \u0c95\u0cc6\u0cb2\u0cb5\u0cb0\u0cc1 \u0cac\u0cc0\u0ca6\u0cc0\u0cb2\u0cbf \u0c87\u0cb0\u0cc1\u0cb5 \u0cb0\u0ccc\u0ca1\u0cbf\u0c97\u0cb3 \u0c95\u0ca5\u0cc6 \u0ca4\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0cb9\u0cc6\u0cb8\u0cb0\u0cc1 \u0c95\u0cc7\u0cb3\u0cbf\u0ca6\u0cb0\u0cc7\u0ca8\u0cc7 \u0ca8\u0c97\u0cc1 \u0cac\u0cb0\u0cc1\u0ca4\u0ccd\u0ca4\u0cc6. \u0c85\u0c82\u0ca4\u0cb9\u0cb5\u0cb0 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0ccb\u0c95\u0ccd\u0c95\u0cbe\u0c97\u0cc1\u0ca4\u0ccd\u0ca4\u0cbe? \u0c8e\u0cb2\u0ccd\u0cb2\u0ccb \u0cae\u0cb2\u0ccd\u0cb2\u0cc7\u0cb6\u0ccd\u0cb5\u0cb0\u0c82\u0ca8 \u0cac\u0cc0\u0ca6\u0cbf\u0caf\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0cb0\u0ccc\u0ca1\u0cbf\u0caf\u0cca\u0cac\u0ccd\u0cac\u0ca8 \u0c95\u0ca5\u0cc6 \u0ca4\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0ca8\u0cc1 \u0cae\u0cc8\u0cb8\u0cc2\u0cb0\u0cc1, \u0cae\u0c82\u0ca1\u0ccd\u0caf \u0cad\u0cbe\u0c97\u0ca6 \u0c9c\u0ca8\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cb2\u0ccd\u0cb2. \u0c88\u0c97\u0cb2\u0cc2 \u0c85\u0c82\u0ca5\u0ca6\u0ccd\u0ca6\u0cc7 \u0c95\u0ca5\u0cc6\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6. \u0c87\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc6 \u0cac\u0c82\u0ca6\u0cb0\u0cc6, \u0ca8\u0cbf\u0c9c\u0cb5\u0cbe\u0c97\u0cbf\u0caf\u0cc2 \u0cb9\u0ca4\u0ccd\u0ca4\u0cbf\u0cb0 \u0cb8\u0cc7\u0cb0\u0cbf\u0cb8\u0cb2\u0ccd\u0cb2.", "\u0cb8\u0cbf\u0ca8\u0cbf\u0cae\u0cbe \u0cae\u0cc8 \u0ca1\u0cbe\u0cb0\u0ccd\u0cb2\u0cbf\u0c82\u0c97\u0ccd\u200c\u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0c9c\u0ca4\u0cc6 \u0cae\u0ca6\u0ccd\u0cb5\u0cc6 \u0c86\u0c97\u0cbf\u0ca6\u0ccd\u0ca6\u0cc0\u0ca8\u0cb2\u0ccd\u0cb2\u0cbe! \u0ca8\u0cbf\u0ca4\u0ccd\u0caf \u0cb8\u0cbf\u0ca8\u0cbf\u0cae\u0cbe \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0cb8\u0cbf\u0ca8\u0cbf\u0cae\u0cbe \u0c9c\u0ca4\u0cc6\u0caf\u0cc7 \u0cae\u0ca6\u0ccd\u0cb5\u0cc6\u0caf\u0cbe\u0ca6 \u0c85\u0ca8\u0cc1\u0cad\u0cb5 \u0c87\u0ca6\u0cc6. \u0cb8\u0ca6\u0ccd\u0caf\u0c95\u0ccd\u0c95\u0cc6 \u0ca8\u0cbe\u0ca8\u0cc1 \u0cae\u0ca6\u0cc1\u0cb5\u0cc6 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cbf\u0cb2\u0ccd\u0cb2. \u0c87\u0cb2\u0ccd\u0cb2\u0cbf \u0cb8\u0ccb\u0cb2\u0cc1-\u0c97\u0cc6\u0cb2\u0cc1\u0cb5\u0cc1 \u0cb8\u0cb9\u0c9c. \u0cac\u0c82\u0ca6\u0ca6\u0ccd\u0ca6\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0caf\u0cbf\u0c82\u0ca6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf, \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0cb8\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cb7\u0ccd\u0c9f\u0cc6.", "\u0cac\u0cb0\u0cb9: \u0cb5\u0cbf\u0c9c\u0caf\u0ccd\u200c \u0cad\u0cb0\u0cae\u0cb8\u0cbe\u0c97\u0cb0; \u0c9a\u0cbf\u0ca4\u0ccd\u0cb0\u0c97\u0cb3\u0cc1: \u0cae\u0ca8\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9"], "title": "\u0cab\u0cc0\u0cb2\u0ccd\u0ca1\u0ccd\u200c \u0cac\u0cbf\u0c9f\u0ccd\u0c9f \u0cb8\u0ccb\u0cae\u0ca8 \u0ca1\u0cc6\u0ca1\u0ccd\u0cb2\u0cbf \u0cae\u0cbe\u0ca4\u0cc1"},
{"url": "https://www.udayavani.com/kannada/news/interviews/263402/like-the-nograj-mirror-danish-speaking", "content": ["\"\u0cb9\u0c82\u0cac\u0cb2\u0ccd\u200c \u0caa\u0cca\u0cb2\u0cbf\u0c9f\u0cbf\u0cb7\u0cbf\u0caf\u0ca8\u0ccd\u200c \u0ca8\u0ccb\u0c97\u0ccd\u200c\u0cb0\u0cbe\u0c9c\u0ccd\u200c' - \u0c88 \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0c87\u0ca4\u0ccd\u0ca4\u0cc0\u0c9a\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa \u0cb9\u0cc6\u0c9a\u0ccd\u0c9a\u0cc7 \u0c95\u0cc7\u0cb3\u0cbf\u0cb0\u0cc1\u0ca4\u0ccd\u0ca4\u0cc0\u0cb0\u0cbf. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0ca6\u0cbe\u0ca8\u0cbf\u0cb6 \u0cb8\u0cc7\u0ca0\u0ccd. \u0cb9\u0ccc\u0ca6\u0cc1, \u0ca6\u0cbe\u0ca8\u0cbf\u0cb6\u0ccd\u200c \u0cb8\u0cc7\u0ca0\u0ccd \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0cb9\u0cc0\u0cb0\u0ccb \u0c86\u0c97\u0cbf\u0cb0\u0cc1\u0cb5 \"\u0cb9\u0c82\u0cac\u0cb2\u0ccd\u200c \u0caa\u0cca\u0cb2\u0cbf\u0c9f\u0cbf\u0cb7\u0cbf\u0caf\u0ca8\u0ccd\u200c \u0ca8\u0ccb\u0c97\u0ccd\u200c\u0cb0\u0cbe\u0c9c\u0ccd\u200c' \u0c9a\u0cbf\u0ca4\u0ccd\u0cb0 \u0c88\u0c97 \u0cac\u0cbf\u0ca1\u0cc1\u0c97\u0ca1\u0cc6\u0caf \u0cb9\u0c82\u0ca4\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0cc6. \u0c9a\u0cbf\u0ca4\u0ccd\u0cb0 \u0c87\u0ca6\u0cc7 \u0cb5\u0cbe\u0cb0 (\u0c9c.12) \u0ca4\u0cc6\u0cb0\u0cc6\u0c95\u0cbe\u0ca3\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0c9a\u0cbf\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0caa\u0cc1\u0cb7\u0ccd\u0c95\u0cb0\u0ccd\u200c, \u0cb0\u0c95\u0ccd\u0cb7\u0cbf\u0ca4\u0ccd\u200c \u0cb6\u0cc6\u0c9f\u0ccd\u0c9f\u0cbf \u0cb9\u0cbe\u0c97\u0cc2 \u0cb9\u0cc7\u0cae\u0c82\u0ca4\u0ccd\u200c \u0cb0\u0cbe\u0cb5\u0ccd\u200c \u0cb8\u0cc7\u0cb0\u0cbf \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0ca6\u0ccd\u200c \u0c96\u0cbe\u0ca8\u0ccd\u200c \u0c88 \u0c9a\u0cbf\u0ca4\u0ccd\u0cb0\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1. \u0c9a\u0cbf\u0ca4\u0ccd\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0caf \u0c96\u0cc1\u0cb7\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0ca6\u0cbe\u0ca8\u0cbf\u0cb6\u0ccd\u200c \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 ...", "* \u0cb9\u0cc0\u0cb0\u0ccb \u0c86\u0c97\u0cbf\u0cb0\u0cc1\u0cb5 \u0ca8\u0cbf\u0cae\u0ccd\u0cae \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c8f\u0ca8\u0ca8\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6?\u0ca8\u0cbe\u0ca8\u0cc1 \u0c95\u0cb3\u0cc6\u0ca6 \u0c92\u0c82\u0cad\u0ca4\u0ccd\u0ca4\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6\u0cb2\u0cc2 \u0cae\u0cc0\u0ca1\u0cbf\u0caf\u0cbe\u0ca6\u0cb2\u0ccd\u0cb2\u0cc7 \u0c87\u0ca6\u0ccd\u0ca6\u0cc7\u0ca8\u0cc6. \u0cb0\u0cc7\u0ca1\u0cbf\u0caf\u0ccb, \u0c87\u0c82\u0c9f\u0cb0\u0ccd\u200c\u0ca8\u0cc6\u0c9f\u0ccd\u200c, \u0c9f\u0cbf\u0cb5\u0cbf... \u0cb9\u0cc0\u0c97\u0cc6 \u0cae\u0cc0\u0ca1\u0cbf\u0caf\u0cbe \u0cae\u0cc2\u0cb2\u0c95 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97 \u0c85\u0ca6\u0cc7 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0cbf\u0c97\u0cc6 \u0cae\u0ca4\u0ccd\u0ca4\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cbe\u0c97\u0cb2\u0cc1 \u0c87\u0ca8\u0ccd\u0ca8\u0cca\u0c82\u0ca6\u0cc1 \u0cb5\u0cc7\u0ca6\u0cbf\u0c95\u0cc6 \u0c88 \u0c9a\u0cbf\u0ca4\u0ccd\u0cb0\u0cb5\u0cb7\u0ccd\u0c9f\u0cc7. \u0cb8\u0cbf\u0ca8\u0cbf\u0cae\u0cbe \u0ca4\u0cc1\u0c82\u0cac\u0cbe \u0ca6\u0cc6\u0cc2\u0ca1\u0ccd\u0ca1 \u0c9c\u0cb0\u0ccd\u0ca8\u0cbf \u0c85\u0cb7\u0ccd\u0c9f\u0cc7. \u0c87\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0ca6\u0ccd\u0ca6\u0c95\u0ccd\u0c95\u0cc2 \u0cb8\u0cae\u0caf \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0cc6. \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cbf\u0c82\u0ca4 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cac\u0c82\u0ca6\u0cbf\u0ca6\u0cc6. \u0c96\u0cc1\u0cb7\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u00a0\u0ca8\u0ca8\u0c97\u0cc6 \u0cb8\u0ca3\u0ccd\u0ca3\u0ca6\u0ccd\u0ca6\u0cc1, \u0ca6\u0cc6\u0cc2\u0ca1\u0ccd\u0ca1\u0ca6 \u0c85\u0c82\u0ca4\u0cc7\u0ca8\u0cbf\u0cb2\u0ccd\u0cb2. \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1 \u0c85\u0cb7\u0ccd\u0c9f\u0cc7. \u0c85\u0ca6\u0cc1 \u0caf\u0cbe\u0cb5\u0cc1\u0ca6\u0cc7 \u0cb5\u0cc7\u0ca6\u0cbf\u0c95\u0cc6 \u0c87\u0cb0\u0cb2\u0cbf, \u0c85\u0cb2\u0ccd\u0cb2\u0cca\u0c82\u0ca6\u0cc1 \u0c95\u0cc6\u0cb2\u0cb8 \u0cac\u0cc7\u0c95\u0cb7\u0ccd\u0c9f\u0cc7.\u00a0", "* \u0ca8\u0cbf\u0cae\u0ccd\u0cae \u0cb9\u0cbf\u0ca8\u0ccd\u0ca8\u0cc6\u0cb2\u0cc6?\u0cb9\u0cc1\u0c9f\u0ccd\u0c9f\u0cbf \u0cac\u0cc6\u0cb3\u0cc6\u0ca6\u0ca6\u0ccd\u0ca6\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cb2\u0ccd\u0cb2\u0cbf. \u0ca4\u0cbe\u0caf\u0cbf \u0cae\u0cc8\u0cb8\u0cc2\u0cb0\u0cbf\u0ca8\u0cb5\u0cb0\u0cc1. \u0ca8\u0cae\u0ccd\u0cae\u0ca6\u0cc1 \u0cb0\u0cbe\u0c9c\u0c95\u0cc0\u0caf \u0c95\u0cc1\u0c9f\u0cc1\u0c82\u0cac\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1, \u0c85\u0cae\u0ccd\u0cae\u0ca8\u0cbf\u0c97\u0cc6 \u0c86 \u0cac\u0c97\u0ccd\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0c92\u0cb2\u0cb5\u0cbf\u0cb2\u0ccd\u0cb2. \u0c85\u0c9c\u0cc0\u0c9c\u0ccd\u200c\u0cb8\u0cc7\u0ca0\u0ccd \u0ca8\u0cae\u0ccd\u0cae \u0ca4\u0cbe\u0ca4, \u00a0\u0ca4\u0ca8\u0ccd\u0cb5\u0cc0\u0cb0\u0ccd\u200c\u0cb8\u0cc7\u0ca0\u0ccd \u0cb8\u0c82\u0cac\u0c82\u0ca7\u0cbf. \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0ca8\u0c97\u0cc6 \u0cae\u0ca8\u0cb0\u0c82\u0c9c\u0ca8\u0cc6 \u0c87\u0cb7\u0ccd\u0c9f. \u0ca8\u0cbe\u0ca8\u0cc1 \u0c93\u0ca6\u0cbf\u0ca6\u0ccd\u0ca6\u0cc1 \u0c95\u0cc6\u0cc2\u0ca1\u0c97\u0cbf\u0ca8 \u0cac\u0ccb\u0cb0\u0ccd\u0ca1\u0cbf\u0c82\u0c97\u0ccd\u200c \u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf. \u0cb6\u0cbe\u0cb2\u0cc6 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cc7 \u0ca8\u0ca8\u0c97\u0cc6 \u0c88 \u0c95\u0cb2\u0cc6 \u0cae\u0cc7\u0cb2\u0cc6 \u0c86\u0cb8\u0c95\u0ccd\u0ca4\u0cbf \u0c87\u0ca4\u0ccd\u0ca4\u0cc1. \u0cb9\u0cb2\u0cb5\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0cae\u0ccd\u0cae \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2 \u0c97\u0cae\u0ca8\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0 \u0cb8\u0cb9\u0c95\u0cbe\u0cb0, \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9\u0ca6\u0cbf\u0c82\u0ca6 \u0c87\u0cb2\u0ccd\u0cb2\u0cbf\u0caf\u0cb5\u0cb0\u0cc6\u0c97\u0cc6 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0ca6\u0cc6. \u0ca8\u0cae\u0ccd\u0cae\u0ca6\u0cc1 \u0cae\u0cbf\u0ca1\u0ccd\u0cb2\u0ccd\u0c95\u0ccd\u0cb2\u0cbe\u0cb8\u0ccd\u200c \u0cab\u0ccd\u0caf\u0cbe\u0cae\u0cbf\u0cb2\u0cbf.", "\u0ca8\u0cbe\u0ca8\u0cc1 2003, 04 \u0cb0\u0cb2\u0ccd\u0cb2\u0cbf \u0cb6\u0cbe\u0cb0\u0cc1\u0c96\u0ccd\u200c\u0c96\u0cbe\u0ca8\u0ccd\u200c \u0c85\u0cb5\u0cb0 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0\u0ca6 \u0caa\u0ccd\u0cb0\u0cae\u0ccb\u0cb7\u0ca8\u0ccd\u200c \u0cae\u0cbe\u0ca1\u0cc1\u0cb5 \u0cae\u0cc2\u0cb2\u0c95 \u0c95\u0cc6\u0cb2\u0cb8 \u0cb6\u0cc1\u0cb0\u0cc1\u0cae\u0cbe\u0ca1\u0cbf\u0ca6\u0cc6. \u0c85\u0ca6\u0cc1 \u0c92\u0c82\u0ca6\u0cc1 \u0cb5\u0cbe\u0cb9\u0ca8 \u0cae\u0cc2\u0cb2\u0c95 \u0cb0\u0ccb\u0ca1\u0ccd\u200c \u0cb0\u0ccb\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0cb6\u0ccb \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6. \u0c85\u0cb2\u0ccd\u0cb2\u0cbf\u0c82\u0ca6 \u0c8e\u0cb2\u0ccd\u0cb2\u0cbe \u0cae\u0cbe\u0cb2\u0ccd\u200c\u0c97\u200c\u0cb3\u0cb2\u0ccd\u0cb2\u0cc2 \u0cb9\u0cb2\u0cb5\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cbe\u0ca1\u0cbf\u0ca6\u0cc6. \u0c95\u0cbe\u0cb0\u0ccd\u0caa\u0ccb\u0cb0\u0cc7\u0c9f\u0ccd\u200c \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cb2\u0ccd\u0cb2\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cbe\u0ca1\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0c8e\u0cb2\u0ccd\u0cb2\u0cb0\u0cc2 \u0cae\u0cbe\u0ca4\u0cbf\u0ca8 \u0cae\u0cb2\u0ccd\u0cb2 \u0c85\u0c82\u0ca4\u0cbe\u0cb0\u0cc6. \u0c86 \u0cae\u0cc2\u0cb2\u0c95 \u0cb0\u0cc7\u0ca1\u0cbf\u0caf\u0ccb\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0ca6\u0cc1\u0cac\u0cc8\u0ca8\u0cb2\u0ccd\u0cb2\u0cbf \u0c85\u0ca6\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc6. \u0c86 \u0cac\u0cb3\u0cbf\u0c95 \u0c87\u0cb2\u0ccd\u0cb2\u0cbf\u0c97\u0cc6 \u0cac\u0c82\u0ca6\u0cc6. \u0c86\u0cb0\u0ccd\u200c\u0cb8\u0cbf\u0cac\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c87\u0ca8\u0ccd\u0ca8\u0cbf\u0ca4\u0cb0\u0cc6 \u0c88\u0cb5\u0cc6\u0c82\u0c9f\u0ccd\u200c \u0cae\u0cbe\u0ca1\u0cbf\u0ca6\u0cc6. \u0c88\u0c97 \u0cb8\u0cbf\u0ca8\u0cbf\u0cae\u0cbe. \u0cae\u0cc1\u0c82\u0ca6\u0cc6 \u0cae\u0ca4\u0ccd\u0ca4\u0ca6\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0ccd\u0ca4\u0cc0\u0ca8\u0cbf.\u00a0", "* \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0ca6 \u0cb5\u0cbf\u0cb6\u0cc7\u0cb7\u0cb5\u0cc7\u0ca8\u0cc1?\u0c87\u0ca6\u0cc6\u0cc2\u0c82\u0ca6\u0cc1 \u0cae\u0cbf\u0cb0\u0cb0\u0ccd\u200c \u0c87\u0ca6\u0ccd\u0ca6\u0c82\u0c97\u0cc6. \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0c8f\u0ca8\u0cc6\u0cb2\u0ccd\u0cb2\u0cbe \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cc6. \u0c87\u0cb2\u0ccd\u0cb2\u0cbf \u0cb0\u0cbe\u0c9c\u0c95\u0cc0\u0caf \u0c87\u0ca6\u0cc6. \u0c85\u0ca6\u0cc1 \u0cb5\u0cbf\u0ca1\u0c82\u0cac\u0ca3\u0cc6\u0caf\u0cca\u0c82\u0ca6\u0cbf\u0c97\u0cc6 \u0cb8\u0cbe\u0c97\u0cc1\u0ca4\u0ccd\u0ca4\u0cc6. \u0c95\u0cbe\u0cae\u0cbf\u0ca1\u0cbf \u0cae\u0cc2\u0cb2\u0c95 \u0c9a\u0cc1\u0ca8\u0cbe\u0cb5\u0ca3\u0cc6 \u0cac\u0c97\u0ccd\u0c97\u0cc6 \u0c9c\u0ca8\u0cb0\u0cbf\u0c97\u0cc6 \u0c85\u0cb0\u0cbf\u0cb5\u0cc1 \u0cae\u0cc2\u0ca1\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0cae\u0ca4 \u0caf\u0cbe\u0cb0\u0cbf\u0c97\u0cc6 \u0cb9\u0cbe\u0c95\u0cac\u0cc7\u0c95\u0cc1 \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4, \u0caf\u0cbe\u0cb0\u0cbf\u0c97\u0cc6 \u0cb9\u0cbe\u0c95\u0cac\u0cbe\u0cb0\u0ca6\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cbf\u0cb2\u0ccd\u0cb2\u0cbf \u0cb9\u0cc7\u0cb3 \u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u00a0\u0caf\u0cbe\u0cb0 \u0caa\u0cb0\u0cb5\u0cc2 \u0c87\u0cb2\u0ccd\u0cb2, \u0c87\u0cb2\u0ccd\u0cb2\u0cbf \u0c8e\u0ca1\u0cb5\u0cc2 \u0c87\u0cb2\u0ccd\u0cb2 \u0cac\u0ca1\u0cb5\u0cc2 \u0c87\u0cb2\u0ccd\u0cb2. \u0c92\u0c82\u0ca6\u0cc1 \u0cb8\u0cae\u0cbe\u0c9c\u0ca6\u0cb2\u0ccd\u0cb2\u0cbf \u0cb9\u0cc7\u0c97\u0cc6\u0cb2\u0ccd\u0cb2\u0cbe \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cb9\u0cca\u0cb0\u0c9f\u0cbf\u0ca6\u0ccd\u0ca6\u0cc7\u0cb5\u0cc6. \u0c85\u0ca6\u0cc7 \u0c9a\u0cbf\u0ca4\u0ccd\u0cb0\u0ca6 \u0cb5\u0cbf\u0cb6\u0cc7\u0cb7.", "* \u0caf\u0cbe\u0cb5 \u0c9c\u0cbe\u0ca8\u0cb0\u0ccd\u200c\u0ca8 \u0cb8\u0cbf\u0ca8\u0cbf\u0cae\u0cbe \u0c87\u0ca6\u0cc1?\u0c87\u0ca6\u0cc6\u0cc2\u0c82\u0ca6\u0cc1 \u0c94\u0c9f\u0ccd\u200c \u0c85\u0c82\u0ca1\u0ccd\u200c \u0c94\u0c9f\u0ccd\u200c \u0c95\u0cbe\u0cae\u0cbf\u0ca1\u0cbf \u0c9a\u0cbf\u0ca4\u0ccd\u0cb0. \u0c87\u0ca1\u0cc0 \u0c9a\u0cbf\u0ca4\u0ccd\u0cb0 \u0cae\u0ca8\u0cb0\u0c82\u0c9c\u0ca8\u0cc6 \u0cb9\u0cca\u0cb0\u0ca4\u0cc1 \u0cac\u0cc7\u0cb0\u0cc7\u0ca8\u0cc2 \u0c87\u0cb2\u0ccd\u0cb2. \u0c8e\u0cb2\u0ccd\u0cb2\u0ccb \u0c92\u0c82\u0ca6\u0cc1 \u0c95\u0ca1\u0cc6 \u0c8e\u0cae\u0ccb\u0cb7\u0ca8\u0ccd\u200c \u0cac\u0c82\u0ca6\u0cb0\u0cc2, \u0c85\u0ca6\u0cb0\u0cca\u0c82\u0ca6\u0cbf\u0c97\u0cc6 \u0c95\u0cbe\u0cae\u0cbf\u0ca1\u0cbf \u0cb8\u0cc7\u0cb0\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc6.\u0c92\u0c82\u0ca6\u0cc1 \u0c96\u0cc1\u0cb7\u0cbf \u0caa\u0ca1\u0cc1\u0cb5, \u0ca4\u0cbf\u0cb3\u0cbf\u0cb5\u0cb3\u0cbf\u0c95\u0cc6 \u0ca8\u0cc0\u0ca1\u0cc1\u0cb5 \u0c9a\u0cbf\u0ca4\u0ccd\u0cb0\u0cb5\u0cbf\u0ca6\u0cc1.\u00a0", "* \u0ca8\u0cbf\u0cae\u0ccd\u0cae \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cb5\u0cbf\u0cb0\u0cbe\u0c9f\u0ccd\u200c \u0c95\u0cc6\u0cc2\u0cb9\u0ccd\u0cb2\u0cbf \u0c95\u0cc2\u0ca1\u0cbe \u0cb5\u0cbf\u0cb6\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb5\u0cbe?\u0cb9\u0ccc\u0ca6\u0cc1, \u0ca8\u0ca8\u0ccd\u0ca8 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cbf\u0c97\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c97\u0cc6\u0cc2\u0ca4\u0ccd\u0ca4\u0cc1. \u0ca8\u0cbe\u0ca8\u0cc1 \u0c85\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0cc6\u0cb2\u0cc6\u0cac\u0ccd\u0cb0\u0cc6\u0c9f\u0cbf\u0c97\u0cb3\u0ca8\u0ccd\u0ca8\u0cc1 \u0cb9\u0ca4\u0ccd\u0ca4\u0cbf\u0cb0\u0ca6\u0cbf\u0c82\u0ca6 \u0ca8\u0ccb\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8\u0cca\u0cb3\u0c97\u0cbf\u0cb0\u0cc1\u0cb5 \u0ca4\u0cc1\u0ca1\u0cbf\u0ca4 \u0c95\u0cc2\u0ca1 \u0c85\u0cb5\u0cb0\u0cbf\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cc1. \u0cae\u0cca\u0ca6\u0cb2 \u0cb8\u0cb2 \u0cb5\u0cbf\u0cb0\u0cbe\u0c9f\u0ccd\u200c \u0c95\u0cc6\u0cc2\u0cb9\u0ccd\u0cb2\u0cbf \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c85\u0ca6\u0cb0\u0cb2\u0ccd\u0cb2\u0cc2 \u0cb9\u0c82\u0cac\u0cb2\u0ccd\u200c \u0caa\u0cca\u0cb2\u0cbf\u0c9f\u0cbf\u0cb7\u0cbf\u0caf\u0ca8\u0ccd\u200c\u0ca8\u0ccb\u0c97\u0cb0\u0cbe\u0c9c\u0ccd\u200c \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0cac\u0cc8\u0c9f\u0ccd\u200c \u0cae\u0cc2\u0cb2\u0c95 \u0cb6\u0cc1\u0cad\u0cbe\u0cb6\u0caf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cc6\u0cb2\u0cc1\u0c97\u0cc1 \u0ca8\u0c9f \u0cb0\u0cbe\u0ca3\u0cbe \u0ca6\u0c97\u0ccd\u0c97\u0cc1\u0cac\u0cbe\u0c9f\u0cbf \u0cb8\u0c82\u0ca6\u0cc7\u0cb6 \u0c95\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca8\u0cc1\u0cb0\u0cbe\u0c97\u0ccd\u200c \u0c95\u0cb6\u0ccd\u0caf\u0caa\u0ccd\u200c \u0c95\u0cc2\u0ca1 \u0c9f\u0ccd\u0cb5\u0cc0\u0c9f\u0ccd\u200c \u0cae\u0cbe\u0ca1\u0cbf \u0cb6\u0cc1\u0cad\u0cbe\u0cb6\u0caf \u0c95\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "* \u0c88 \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95 \u0ca8\u0cc0\u0cb5\u0cc1 \u0c95\u0cbe\u0cae\u0cbf\u0ca1\u0cbf \u0cb9\u0cc0\u0cb0\u0ccb \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbe?\u0cb9\u0ccc\u0ca6\u0cc1. \u0cae\u0cc1\u0c82\u0ca6\u0cc6 \u0cb9\u0cc7\u0c97\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0ca8\u0cbe\u0ca8\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0cb2\u0cc8\u0cab\u200c\u0ca8\u0ccd\u0ca8\u0cc1 \u0cb8\u0cbf\u0c82\u0caa\u0cb2\u0ccd\u200c \u0c86\u0c97\u0cbf\u0caf\u0cc7 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0c97\u0cc6 \u0c87\u0cb5\u0ca4\u0ccd\u0ca4\u0cbf\u0ca8 \u0c95\u0cc6\u0cb2\u0cb8\u0cb5\u0cb7\u0ccd\u0c9f\u0cc7 \u0cae\u0cc1\u0c96\u0ccd\u0caf. \u0ca8\u0cbe\u0cb3\u0cc6 \u0cac\u0c97\u0ccd\u0c97\u0cc6 \u0caf\u0ccb\u0c9a\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cac\u0c82\u0ca6 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cbe\u0c97\u0cbf \u0cae\u0cbe\u0ca1\u0ccd\u0ca4\u0cc0\u0ca8\u0cbf. \u0ca8\u0ca8\u0c97\u0cc6\u0cc2\u0c82\u0ca6\u0cc1 \u0c97\u0cc1\u0cb0\u0cbf \u0c87\u0ca6\u0cc6. \u0c85\u0ca6\u0cc7\u0ca8\u0cc6\u0c82\u0ca6\u0cb0\u0cc6, \u0ca8\u0cbe\u0ca8\u0cc1 \u0c9f\u0cc0\u0c9a\u0cb0\u0ccd\u200c \u0c86\u0c97\u0cbf, \u0cae\u0c95\u0ccd\u0c95\u0cb3\u0cb2\u0ccd\u0cb2\u0cbf, \u0c9c\u0ca8\u0cb0\u0cb2\u0ccd\u0cb2\u0cbf \u0c92\u0c82\u0ca6\u0cb7\u0ccd\u0c9f\u0cc1 \u0c9c\u0cbe\u0c97\u0cc3\u0ca4\u0cbf \u0cae\u0cc2\u0ca1\u0cbf\u0cb8\u0cc1\u0cb5\u0cbe\u0cb8\u0cc6. \u0c85\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6, \u0ca8\u0cbe\u0ca8\u0cc1 \u0c88 \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2\u0c95 \u0cb9\u0cc0\u0cb0\u0ccb \u0c86\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c95\u0cbe\u0cae\u0cbf\u0ca1\u0cbf \u0cb9\u0cc0\u0cb0\u0ccb \u0c86\u0c97\u0cc1\u0ca4\u0ccd\u0ca4\u0cc7\u0ca8\u0cc6. \u0cae\u0cc1\u0c82\u0ca6\u0cc6 \u0ca6\u0cc6\u0cc2\u0ca1\u0ccd\u0ca1 \u0cb8\u0cbf\u0ca8\u0cbf\u0cae\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0cac \u0c86\u0cb8\u0cc6\u0c97\u0cb3\u0cc7\u0ca8\u0cc2 \u0c87\u0cb2\u0ccd\u0cb2. \u0c86 \u0c95\u0cb2\u0ccd\u0caa\u0ca8\u0cc6\u0caf\u0cc2 \u0c87\u0cb2\u0ccd\u0cb2.\u00a0", "* \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cc1\u0cb5\u0cc1\u0ca6\u0cbe\u0ca6\u0cb0\u0cc6?\u0c92\u0cb3\u0ccd\u0cb3\u0cc6\u0caf \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0 \u0c9c\u0ca4\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cae\u0c97\u0cc6 \u0c87\u0c82\u0ca4\u0cb9 \u0caa\u0ccd\u0cb0\u0cca\u0ca1\u0c95\u0ccd\u0cb7\u0ca8\u0ccd\u200c \u0cb8\u0cbf\u0c95\u0ccd\u0c95\u0cbf\u0ca6\u0ccd\u0ca6\u0cc1 \u0c96\u0cc1\u0cb7\u0cbf\u0caf \u0cb5\u0cbf\u0cb7\u0caf. \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0c87\u0c82\u0ca4\u0cb9 \u0ca8\u0cbf\u0cb0\u0ccd\u0cae\u0cbe\u0ca3 \u0cb8\u0c82\u0cb8\u0ccd\u0ca5\u0cc6 \u0cac\u0cc7\u0c95\u0cc1. \u0c88 \u0cb8\u0c82\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf\u0cad\u0cbe\u0cb5\u0c82\u0ca4\u0cb0\u0cbf\u0c97\u0cc6 \u0c96\u0c82\u0ca1\u0cbf\u0ca4 \u0cac\u0ca6\u0cc1\u0c95\u0cbf\u0ca6\u0cc6.", "* \u0cae\u0cc1\u0c82\u0ca6\u0cbf\u0ca8 \u0caa\u0ccd\u0cb0\u0cbe\u0c9c\u0cc6\u0c95\u0ccd\u0c9f\u0ccd?\u0cb8\u0ca6\u0ccd\u0caf\u0c95\u0ccd\u0c95\u0cc6 \u0c8f\u0ca8\u0cc2 \u0c87\u0cb2\u0ccd\u0cb2. \u0ca8\u0ccd\u0caf\u0cc2\u0caf\u0cbe\u0cb0\u0ccd\u0c95\u0ccd\u200c\u0c97\u0cc6 \u0cb9\u0ccb\u0c97\u0ccd\u0ca4\u0cbf\u0ca8\u0cbf. \u0c85\u0cb2\u0ccd\u0cb2\u0cca\u0c82\u0ca6\u0cc1 \u0c95\u0cbe\u0cae\u0cbf\u0ca1\u0cbf \u0cb8\u0ccd\u0c95\u0cc2\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c95\u0ccb\u0cb0\u0ccd\u0cb8\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0c97\u0cc6 \u0c93\u0ca6\u0cc1\u0cb5 \u0c86\u0cb8\u0cc6. \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c95\u0cb2\u0cbf\u0caf\u0cac\u0cc7\u0c95\u0cc1. \u0c85\u0cb2\u0ccd\u0cb2\u0cbf\u0c97\u0cc6 \u0cb9\u0ccb\u0c97\u0cbf \u0cac\u0c82\u0ca6 \u0cac\u0cb3\u0cbf\u0c95 \u0cb8\u0cbf\u0c95\u0ccd\u0c95 \u0c95\u0cc6\u0cb2\u0cb8 \u0cae\u0cbe\u0ca1\u0ccd\u0ca4\u0cc0\u0ca8\u0cbf \u0c85\u0cb7\u0ccd\u0c9f\u0cc7. \u0c87\u0ca6\u0cc7 \u0cac\u0cc7\u0c95\u0cc1, \u0c85\u0ca6\u0cc7 \u0c87\u0cb0\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc6\u0cb2\u0ccd\u0cb2\u0cbe \u0c86\u0cb8\u0cc6 \u0c87\u0cb2\u0ccd\u0cb2. \u0ca8\u0ca8\u0c97\u0cc6 \u0cb8\u0cbf\u0ca8\u0cbf\u0cae\u0cbe \u0cb9\u0cca\u0cb8\u0ca6\u0cc1. \u0caf\u0cbe\u0cb5\u0cc1\u0ca6\u0cc7 \u0c97\u0cbe\u0ca1\u0ccd\u200c\u0cab\u0cbe\u0ca6\u0cb0\u0ccd\u200c \u0c87\u0cb2\u0ccd\u0cb2\u0ca6\u0cc6 \u0cac\u0c82\u0ca6\u0cb5\u0ca8\u0cc1. \u0ca8\u0cbe\u0ca8\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0cb8\u0cc7\u0cb0\u0cbf \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c92\u0c82\u0ca6\u0cc1 \u0c9a\u0cbf\u0ca4\u0ccd\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c9c\u0ca8\u0cb0\u0cc1 \u0cb9\u0cc7\u0c97\u0cc6 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2.\u00a0"], "title": "\u0ca8\u0ccb\u0c97\u0ccd\u200c\u0cb0\u0cbe\u0c9c\u0ccd\u200c \u0c95\u0ca8\u0ccd\u0ca8\u0ca1\u0cbf \u0c87\u0ca6\u0ccd\u0ca6\u0c82\u0ca4\u0cc6\u00a0\u0ca6\u0cbe\u0ca8\u0cbf\u0cb6\u0ccd\u200c \u0cb8\u0ccd\u0caa\u0cc0\u0c95\u0cbf\u0c82\u0c97\u0ccd\u200c"},
{"url": "https://www.udayavani.com/kannada/news/balcony-sandalwood-news/297260/six-feet-cut-out-acting-should-be-done-well", "content": ["\u0c85\u0cae\u0cb0\u0ccd\u200c - \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0ca6\u0cb2\u0ccd\u0cb2\u0cbf \u0c88 \u0cb9\u0cc6\u0cb8\u0cb0\u0cc1 \u0cac\u0c82\u0ca6\u0cbe\u0c97 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0ca8\u0cc6\u0ca8\u0caa\u0cbe\u0c97\u0ccb\u0ca6\u0cc1 \u0c85\u0c82\u0cac\u0cb0\u0cc0\u0cb6\u0ccd\u200c. \u0c85\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c86 \u0c9f\u0cc8\u0c9f\u0cb2\u0ccd\u200c\u0c97\u200c\u0cc2 \u0c85\u0cb5\u0cb0\u0cbf\u0c97\u0cc2 \u0c87\u0cb0\u0cc1\u0cb5 \u0c92\u0c82\u0ca6\u0cc1 \u0c85\u0cb5\u0cbf\u0ca8\u0cbe\u0cad\u0cbe\u0cb5 \u0cb8\u0c82\u0cac\u0c82\u0ca7. \u0cae\u0cca\u0ca6\u0cb2\u0ca8\u0cc7\u0caf\u0ca6\u0cbe\u0c97\u0cbf \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0cae\u0cc2\u0cb2 \u0cb9\u0cc6\u0cb8\u0cb0\u0cc1 \u0c85\u0cae\u0cb0\u0ccd\u200c\u0ca8\u0cbe\u0ca5\u0ccd\u200c. \u0c87\u0ca6\u0cc1 \u0c92\u0c82\u0ca6\u0cc1 \u0c85\u0c82\u0cb6\u0cb5\u0cbe\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0c85\u0cae\u0cb0\u0ccd\u200c\u0c97\u0cc2 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cbf\u0c97\u0cc2 \u0ca4\u0cc1\u0c82\u0cac\u0cbe\u0ca8\u0cc7 \u0ca8\u0c82\u0c9f\u0cbf\u0ca6\u0cc6. \"\u0cb9\u0cbe\u0c82\u0c95\u0cbe\u0c82\u0c97\u0ccd\u200c\u0ca8\u0cb2\u0ccd\u0cb2\u0cbf \u0c8f\u0c9c\u0cc6\u0c82\u0c9f\u0ccd\u200c \u0c85\u0cae\u0cb0\u0ccd\u200c' \u0cb9\u0cbe\u0c97\u0cc2 \"\u0c85\u0cae\u0cb0\u0ca8\u0cbe\u0ca5\u0ccd\u200c' \u0c8e\u0c82\u0cac \u0cb8\u0cbf\u0ca8\u0cbf\u0cae\u0cbe\u0c97\u0cb3\u0cb2\u0ccd\u0cb2\u0cc2 \u0c85\u0c82\u0cac\u0cb0\u0cc0\u0cb6\u0ccd\u200c \u0ca8\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0ca6\u0cb0 \u0cb9\u0cca\u0cb0\u0ca4\u0cbe\u0c97\u0cbf\u0caf\u0cc2 \u0c85\u0cae\u0cb0\u0ca8\u0cbe\u0ca5\u0ccd\u200c \u0c8e\u0c82\u0cac \u0caa\u0cbe\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cc2 \u0c85\u0c82\u0cac\u0cb0\u0cc0\u0cb6\u0ccd\u200c \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc1. \"\u0c9a\u0c95\u0ccd\u0cb0\u0cb5\u0ccd\u0caf\u0cc2\u0cb9' \u0cb9\u0cbe\u0c97\u0cc2 \"\u0cac\u0cc1\u0cb2\u0ccd\u200c\u0cac\u0cc1\u0cb2\u0ccd\u200c' \u0c9a\u0cbf\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0caa\u0cbe\u0ca4\u0ccd\u0cb0\u0ca6 \u0cb9\u0cc6\u0cb8\u0cb0\u0cc1 \u0c95\u0cc2\u0ca1\u0cbe \u0c85\u0cae\u0cb0\u0ca8\u0cbe\u0ca5\u0ccd\u200c. \u0cb9\u0cc0\u0c97\u0cc6 \u0c85\u0cae\u0cb0\u0ccd\u200c \u0cb9\u0cc6\u0cb8\u0cb0\u0cbf\u0c97\u0cc2 \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0\u0cbf\u0c97\u0cc2 \u0c85\u0cb5\u0cbf\u0ca8\u0cbe\u0cad\u0cbe\u0cb5 \u0cb8\u0c82\u0cac\u0c82\u0ca7\u0cb5\u0cbf\u0ca6\u0cc6. \u0c88\u0c97 \u0c86 \u0cb8\u0c82\u0cac\u0c82\u0ca7 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf\u0ca6\u0cc6. \u0c85\u0ca6\u0cc1 \u0c85\u0cb5\u0cb0 \u0cae\u0c97\u0ca8 \u0cb8\u0cbf\u0ca8\u0cbf\u0cae\u0cbe \u0cae\u0cc2\u0cb2\u0c95.", "\u0cb9\u0ccc\u0ca6\u0cc1, \u0c85\u0c82\u0cac\u0cb0\u0cc0\u0cb6\u0ccd\u200c \u0c85\u0cb5\u0cb0 \u0caa\u0cc1\u0ca4\u0ccd\u0cb0 \u0c85\u0cad\u0cbf\u0cb7\u0cc7\u0c95\u0ccd\u200c \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cb9\u0cc0\u0cb0\u0ccb \u0c86\u0c97\u0cbf \u0cb2\u0cbe\u0c82\u0c9a\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cc1 \"\u0c85\u0cae\u0cb0\u0ccd\u200c' \u0cae\u0cc2\u0cb2\u0c95. \u0c85\u0c82\u0cac\u0cb0\u0cc0\u0cb6\u0ccd\u200c \u0caa\u0cc1\u0ca4\u0ccd\u0cb0 \u0c85\u0cad\u0cbf\u0cb7\u0cc7\u0c95\u0ccd\u200c \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac \u0cb8\u0cc1\u0ca6\u0ccd\u0ca6\u0cbf \u0cb9\u0cb0\u0cbf\u0ca6\u0cbe\u0ca1\u0cbf\u0ca6 \u0c95\u0cc2\u0ca1\u0cb2\u0cc7 \u0c86\u0cb0\u0c82\u0cad\u0cb5\u0cbe\u0ca6 \u0c9a\u0cb0\u0ccd\u0c9a\u0cc6 \u0c8e\u0c82\u0ca6\u0cb0\u0cc6 \u0cb8\u0cbf\u0ca8\u0cbf\u0cae\u0cbe \u0c9f\u0cc8\u0c9f\u0cb2\u0ccd\u200c \u0c8f\u0ca8\u0cc1 \u0c8e\u0c82\u0cac\u0cc1\u0ca6\u0cc1. \u0c88 \u0ca8\u0ca1\u0cc1\u0cb5\u0cc6\u0caf\u0cc7 \u0ca8\u0cbe\u0ca8\u0cbe \u0c9f\u0cc8\u0c9f\u0cb2\u0ccd\u200c\u0c97\u200c\u0cb3\u0cc1 \u0c95\u0cc7\u0cb3\u0cbf\u0cac\u0c82\u0ca6\u0cc1\u0cb5\u0cc1. \u0c86\u0ca6\u0cb0\u0cc6 \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \"\u0c85\u0cae\u0cb0\u0ccd\u200c' \u0c8e\u0c82\u0cac \u0cb6\u0cc0\u0cb0\u0ccd\u0cb7\u0cbf\u0c95\u0cc6\u0caf\u0ca8\u0ccd\u0ca8\u0cbf\u0c9f\u0ccd\u0c9f\u0cc1 \u0cb8\u0cbf\u0ca8\u0cbf\u0cae\u0cbe \u0cae\u0cc1\u0cb9\u0cc2\u0cb0\u0ccd\u0ca4 \u0c95\u0c82\u0ca1\u0cbf\u0ca6\u0cc6.", "\u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0ca6\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c88 \u0cb8\u0cbf\u0ca8\u0cbf\u0cae\u0cbe\u0cb5\u0ca8\u0ccd\u0ca8\u0cc1 \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c \u0ca8\u0cbf\u0cb0\u0ccd\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cad\u0cbf\u0cb7\u0cc7\u0c95\u0ccd\u200c \u0c95\u0cc2\u0ca1\u0cbe \u0ca4\u0cae\u0ccd\u0cae \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c8e\u0c95\u0ccd\u0cb8\u0cc6\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cae\u0ccd\u0cae \u0cb8\u0cbf\u0ca8\u0cbf\u0cae\u0cbe \u0c95\u0ca8\u0cb8\u0cc1, \u0c9f\u0cc8\u0c9f\u0cb2\u0ccd\u200c, \u0cb8\u0cbf\u0ca6\u0ccd\u0ca7\u0ca4\u0cc6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb5\u0cbf\u0cb7\u0caf\u0c97\u0cb3 \u0cac\u0c97\u0ccd\u0c97\u0cc6 \u0c87\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 ....", "* \u0ca8\u0cbf\u0cae\u0ccd\u0cae \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0cb2\u0cbe\u0c82\u0c9a\u0ccd\u200c \u0c86\u0c97\u0cbf\u0ca6\u0cc6. \u0c88 \u0cb8\u0c82\u0ca6\u0cb0\u0ccd\u0cad \u0cb9\u0cc7\u0c97\u0ca8\u0cbf\u0cb8\u0ccd\u0ca4\u0cbe \u0c87\u0ca6\u0cc6?\u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe \u0c8e\u0c82\u0ca6\u0cbe\u0c97 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0c92\u0c82\u0ca6\u0cc1 \u0c8e\u0c95\u0ccd\u0cb8\u0cc6\u201e\u0c9f\u0ccd\u200c\u0cae\u0cc6\u0c82\u0c9f\u0ccd\u200c \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc1 \u0cb8\u0cbf\u0ca8\u0cbf\u0c9c\u0cc0\u0cb5\u0ca8\u0ca6 \u0cae\u0cca\u0ca6\u0cb2 \u0cb9\u0cc6\u0c9c\u0ccd\u0c9c\u0cc6. \u0c8e\u0cb7\u0ccd\u0c9f\u0cc7 \u0ca4\u0caf\u0cbe\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc2 \u0cb8\u0ca3\u0ccd\u0ca3\u0ca6\u0cc6\u0cc2\u0c82\u0ca6\u0cc1 \u0cad\u0caf, \u0ca8\u0cb0\u0ccd\u0cb5\u0cb8\u0ccd\u200c \u0c8e\u0cb2\u0ccd\u0cb2\u0cb0\u0cb2\u0ccd\u0cb2\u0cc2 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc1 \u0ca8\u0ca8\u0ccd\u0ca8\u0cb2\u0ccd\u0cb2\u0cc2 \u0c87\u0ca6\u0cc6. \u0ca8\u0cbe\u0ca8\u0cc1 \u0c88 \u0caa\u0ccd\u0cb0\u0cbe\u0c9c\u0cc6\u0c95\u0ccd\u0c9f\u0ccd \u0cac\u0c97\u0ccd\u0c97\u0cc6 \u0ca4\u0cc1\u0c82\u0cac\u0cbe \u0c8e\u0c95\u0ccd\u0cb8\u0cc6\u201e\u0c9f\u0ccd\u200c \u0c86\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c92\u0cac\u0ccd\u0cac \u0cb9\u0cca\u0cb8 \u0cb9\u0cc0\u0cb0\u0ccb\u0ca8\u0cbe \u0cb2\u0cbe\u0c82\u0c9a\u0ccd\u200c\u0c97\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0c85\u0c82\u0cb6\u0c97\u0cb3\u0cc1 \u0cac\u0cc7\u0c95\u0ccb \u0c85\u0cb5\u0cc6\u0cb2\u0ccd\u0cb2\u0cb5\u0cc2 \u0c88 \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf\u0ca6\u0cc6. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c95\u0ca5\u0cc6 \u0ca4\u0caf\u0cc1\u0c82\u0cac\u0cbe \u0cab\u0ccd\u0cb0\u0cc6\u0cb6\u0ccd\u200c \u0c86\u0c97\u0cbf\u0ca6\u0cc6. \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0c95\u0ccd\u0c95\u0cbe\u0c97\u0cbf \u0c8e\u0ca6\u0cc1\u0cb0\u0cc1 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6.", "* \u0ca8\u0cbf\u0cae\u0ccd\u0cae \u0cb2\u0cbe\u0c82\u0c9a\u0ccd\u200c \u0ca4\u0ca1\u0cb5\u0cbe\u0caf\u0cbf\u0ca4\u0cc1 \u0c85\u0ca5\u0cb5\u0cbe \u0cae\u0cc1\u0c82\u0c9a\u0cc6\u0caf\u0cc7 \u0cb2\u0cbe\u0c82\u0c9a\u0ccd\u200c \u0c86\u0c97\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cbe?\u00a0\u0c87\u0cb2\u0ccd\u0cb2, \u0c86 \u0ca4\u0cb0\u0cb9\u0ca6 \u0caf\u0cbe\u0cb5 \u0c86\u0cb8\u0cc6\u0caf\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u0cb8\u0cb0\u0cbf\u0caf\u0cbe\u0ca6 \u0cb8\u0cae\u0caf\u0c95\u0ccd\u0c95\u0cc6 \u0cb2\u0cbe\u0c82\u0c9a\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0cac \u0c96\u0cc1\u0cb7\u0cbf \u0c87\u0ca6\u0cc6. \u0caf\u0cbe\u0cb5\u0ccd\u0caf\u0cbe\u0cb5\u0cc1\u0ca6\u0cc1 \u0caf\u0cbe\u0cb5\u0cbe\u0c97 \u0c86\u0c97\u0cac\u0cc7\u0c95\u0cc1 \u0c86\u0c97\u0cb2\u0cc7 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c88\u0c97 \u0ca8\u0ca8\u0ccd\u0ca8 \u0cb2\u0cbe\u0c82\u0c9a\u0ccd\u200c\u0c97\u0cc6 \u0cb8\u0cae\u0caf \u0c95\u0cc2\u0ca1\u0cbf\u0cac\u0c82\u0ca6\u0cbf\u0ca6\u0cc6 \u0c8e\u0c82\u0ca6\u0cc1 \u0cad\u0cbe\u0cb5\u0cbf\u0cb8\u0cbf\u0ca6\u0ccd\u0ca6\u0cc7\u0ca8\u0cc6.", "* \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c85\u0cae\u0cb0\u0ccd\u200c' \u0c8e\u0c82\u0cac \u0c9f\u0cc8\u0c9f\u0cb2\u0ccd\u200c \u0c87\u0ca1\u0cb2\u0cc1 \u0c95\u0cbe\u0cb0\u0ca3?\u0c87\u0ca6\u0c95\u0ccd\u0c95\u0cc6 \u0cb5\u0cbf\u0cb6\u0cc7\u0cb7 \u0c95\u0cbe\u0cb0\u0ca3, \u0c85\u0cb0\u0ccd\u0ca5\u0cb5\u0cc7\u0ca8\u0cc2 \u0c87\u0cb2\u0ccd\u0cb2. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c95\u0ca5\u0cc6\u0c97\u0cc6 \u0c88 \u0c9f\u0cc8\u0c9f\u0cb2\u0ccd\u200c \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cb9\u0cca\u0c82\u0ca6\u0cbf\u0c95\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0ca8\u0ca8\u0c97\u0cc6, \u0ca8\u0ca8\u0ccd\u0ca8 \u0cab\u0ccd\u0caf\u0cbe\u0cae\u0cbf\u0cb2\u0cbf\u0c97\u0cc6 \u0c88 \u0c9f\u0cc8\u0c9f\u0cb2\u0ccd\u200c \u0ca4\u0cc1\u0c82\u0cac\u0cbe \u0c87\u0cb7\u0ccd\u0c9f. \u0c88 \u0c9f\u0cc8\u0c9f\u0cb2\u0ccd\u200c \u0cae\u0cc7\u0cb2\u0cc6 \u0ca8\u0cae\u0c97\u0cc6\u0cc2\u0c82\u0ca6\u0cc1 \u0cb8\u0cc6\u0c82\u0c9f\u0cbf\u0cae\u0cc6\u0c82\u0c9f\u0ccd\u200c \u0c87\u0ca6\u0cc6. \u0c88 \u0c8e\u0cb2\u0ccd\u0cb2\u0cbe \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c85\u0cae\u0cb0\u0ccd\u200c' \u0c8e\u0c82\u0ca6\u0cc1 \u0c9f\u0cc8\u0c9f\u0cb2\u0ccd\u200c \u0c87\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0cb5\u0cc6.\u00a0", "* \"\u0c85\u0cae\u0cb0\u0ccd\u200c' \u0c9f\u0cc8\u0c9f\u0cb2\u0ccd\u200c \u0c87\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cbe\u0c97 \u0ca8\u0cbf\u0cae\u0ccd\u0cae \u0ca4\u0c82\u0ca6\u0cc6 \u0c8f\u0ca8\u0c82\u0ca6\u0ccd\u0cb0\u0cc1?\u0c93\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0cb0\u0cc1. \u0ca4\u0cc1\u0c82\u0cac\u0cbe \u0caa\u0cbe\u0cb8\u0cbf\u0c9f\u0cbf\u0cb5\u0ccd\u200c \u0c86\u0c97\u0cbf\u0ca6\u0ccd\u0cb0\u0cc1. \u0ca8\u0cbf\u0cae\u0ccd\u0cae \u0c95\u0ca5\u0cc6\u0c97\u0cc6, \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cca\u0c82\u0ca6\u0cbf\u0c95\u0cc6\u0caf\u0cbe\u0c97\u0cc1\u0cb5\u0cc1\u0ca6\u0cbe\u0ca6\u0cb0\u0cc6 \u0c85\u0ca6\u0cc7 \u0c9f\u0cc8\u0c9f\u0cb2\u0ccd\u200c \u0c87\u0ca1\u0cc0 \u0c8e\u0c82\u0ca6\u0cb0\u0cc1. \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cc7\u0cb3\u0ca6\u0cc7 \u0caf\u0cbe\u0cb5 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cc2 \u0ca8\u0cbe\u0cb5\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "* \u0cb8\u0cbf\u0ca8\u0cbf\u0cae\u0cbe \u0ca8\u0c9f\u0ca8\u0cbe\u0c97\u0cb2\u0cc1 \u0ca8\u0cc0\u0cb5\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cbe\u0c97 \u0ca8\u0cbf\u0cae\u0ccd\u0cae \u0ca4\u0c82\u0ca6\u0cc6\u0caf \u0cb8\u0cb2\u0cb9\u0cc6 \u0c8f\u0ca8\u0cc1?\u0c95\u0cb7\u0ccd\u0c9f\u0caa\u0c9f\u0ccd\u0c9f\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0cb0\u0cc6 \u0c89\u0ca6\u0ccd\u0ca7\u0cbe\u0cb0 \u0c86\u0c97\u0ccd\u0ca4\u0cbf\u00e0\u0caf\u0cbe \u0cae\u0c97\u0ca8\u0cc7. \u0caf\u0cbe\u0cb5\u0cc1\u0ca6\u0cc7 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cbe\u0ca6\u0cb0\u0cc2 \u0cb6\u0ccd\u0cb0\u0ca6\u0ccd\u0ca7\u0cc6\u0caf\u0cbf\u0c82\u0ca6 \u0cae\u0cbe\u0ca1\u0cc1. \u0c86\u0c97 \u0cab\u200c\u0cb2 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cb8\u0cb2\u0cb9\u0cc6 \u0c85\u0caa\u0ccd\u0caa\u0ca8\u0cbf\u0c82\u0ca6 \u0cac\u0c82\u0ca4\u0cc1.\u00a0", "* \u0ca8\u0cc0\u0cb5\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0cb0\u0cac\u0cc7\u0c95\u0cc6\u0c82\u0ca6\u0cc1 \u0cb9\u0cc6\u0c9a\u0ccd\u0c9a\u0cc1 \u0c86\u0cb8\u0cc6 \u0caa\u0c9f\u0ccd\u0c9f\u0cb5\u0cb0\u0cc1 \u0caf\u0cbe\u0cb0\u0cc1, \u0c85\u0caa\u0ccd\u0caa\u0ca8\u0cbe-\u0c85\u0cae\u0ccd\u0cae\u0ca8\u0cbe?\u0c87\u0cac\u0ccd\u0cac\u0cb0\u0cbf\u0c97\u0cc2 \u0ca8\u0cbe\u0ca8\u0cc1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0cac\u0cb0\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0c87\u0ca4\u0ccd\u0ca4\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0c85\u0caa\u0ccd\u0caa \u0cb8\u0ccd\u0cb5\u0cb2\u0ccd\u0caa \u0cb9\u0cc6\u0c9a\u0ccd\u0c9a\u0cc7 \u0c86\u0cb8\u0cc6 \u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0ca8\u0cc1 \u0caf\u0cbe\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0ca4\u0ccd\u0ca4\u0cc7\u0ca8\u0cc6\u0c82\u0cac \u0cac\u0c97\u0ccd\u0c97\u0cc6 \u0c9f\u0cc6\u0ca8\u0ca8\u0ccd\u200c \u0c87\u0ca4\u0ccd\u0ca4\u0cc1. \u0c88\u0c97 \u0ca8\u0cbe\u0ca8\u0cc1 \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0c95\u0ccd\u0c95\u0cc6 \u0c8e\u0c82\u0c9f\u0ccd\u0cb0\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c96\u0cc1\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "* \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \"\u0c9c\u0cb2\u0cc0\u0cb2' \u0c8e\u0c82\u0cac \u0cb6\u0cc0\u0cb0\u0ccd\u0cb7\u0cbf\u0c95\u0cc6 \u0c87\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0cb8\u0cc1\u0ca6\u0ccd\u0ca6\u0cbf\u0caf\u0cc2 \u0c93\u0ca1\u0cbe\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1?\u0c86 \u0cac\u0c97\u0ccd\u0c97\u0cc6 \u0ca8\u0cbe\u0cb5\u0cc1 \u0caf\u0cbe\u0cb5\u0ca4\u0ccd\u0ca4\u0cc2 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0c9a\u0cb0\u0ccd\u0c9a\u0cbf\u0cb8\u0cbf\u0cb2\u0ccd\u0cb2. \u0c92\u0c82\u0ca6\u0cc1 \u0cac\u0cbe\u0cb0\u0cbf \u0caf\u0ccb\u0c9a\u0cbf\u0cb8\u0cbf\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0c86 \u0c9f\u0cc8\u0c9f\u0cb2\u0ccd\u200c \u0c88 \u0c95\u0ca5\u0cc6\u0c97\u0cc6 \u0cb8\u0cc2\u0c9f\u0ccd\u200c \u0c86\u0c97\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0c95\u0cc8 \u0cac\u0cbf\u0c9f\u0ccd\u0c9f\u0cc6\u0cb5\u0cc1. \u0c85\u0cb7\u0ccd\u0c9f\u0cb0\u0cb2\u0ccd\u0cb2\u0cc7 \u0c85\u0ca6\u0cc1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0cbe\u0cb5\u0cc6\u0cb2\u0ccd\u0cb2\u0cb0\u0cc2 \u0c88 \u0c9a\u0cbf\u0ca4\u0ccd\u0cb0\u0c95\u0ccd\u0c95\u0cc6 \u0c87\u0cb7\u0ccd\u0c9f\u0caa\u0c9f\u0ccd\u0c9f \u0cb6\u0cc0\u0cb0\u0ccd\u0cb7\u0cbf\u0c95\u0cc6 \"\u0c85\u0cae\u0cb0\u0ccd\u200c'.", "* \"\u0c85\u0cae\u0cb0\u0ccd\u200c' \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0c88 \u0c9a\u0cbf\u0ca4\u0ccd\u0cb0\u0ca6 \u0cb6\u0cc0\u0cb0\u0ccd\u0cb7\u0cbf\u0c95\u0cc6\u0caf\u0cc7 \u0ca4\u0cc1\u0c82\u0cac\u0cbe \u0ca4\u0cc2\u0c95\u0ca6\u0cbf\u0c82\u0ca6 \u0c95\u0cc2\u0ca1\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0caa\u0cc2\u0cb0\u0c95\u0cb5\u0cbe\u0ca6 \u0c95\u0ca5\u0cc6 \u0c87\u0ca6\u0cc6. \u0c87\u0ca6\u0cc6\u0cc2\u0c82\u0ca6\u0cc1 \u0cac\u0ccd\u0caf\u0cc2\u0c9f\u0cbf\u0cab\u200c\u0cc1\u0cb2\u0ccd\u200c \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf. \u0c87\u0c82\u0ca6\u0cbf\u0ca8 \u0c9f\u0ccd\u0cb0\u0cc6\u0c82\u0ca1\u0ccd\u200c\u0c97\u0cc6 \u0ca4\u0c95\u0ccd\u0c95\u0c82\u0ca4\u0cb9 \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf. \u0cae\u0cc1\u0c96\u0ccd\u0caf\u0cb5\u0cbe\u0c97\u0cbf \u0ca4\u0c82\u0ca6\u0cc6\u0caf \u0c85\u0cad\u0cbf\u0cae\u0cbe\u0ca8\u0cbf\u0c97\u0cb3\u0cbf\u0c97\u0cc6 \u0c88 \u0c9a\u0cbf\u0ca4\u0ccd\u0cb0 \u0c87\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c9c\u0cc6\u0cc2\u0ca4\u0cc6\u0c97\u0cc6 \u0c87\u0cb5\u0ca4\u0ccd\u0ca4\u0cbf\u0ca8 \u0c86\u0ca1\u0cbf\u0caf\u0ca8\u0ccd\u0cb8\u0ccd\u200c \u0c95\u0cc2\u0ca1\u0cbe \"\u0c85\u0cae\u0cb0\u0ccd\u200c' \u0c87\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "* \u0cae\u0cbe\u0cb8\u0ccd\u200c \u0cb2\u0cc1\u0c95\u0ccd\u200c\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0ca8\u0cc0\u0cb5\u0cc1 \u0cae\u0cca\u0ca6\u0cb2 \u0c9a\u0cbf\u0ca4\u0ccd\u0cb0\u0ca6\u0cb2\u0ccd\u0cb2\u0cc7 \u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0c86\u0caf\u0ccd\u0c95\u0cc6 \u0cae\u0cbe\u0ca1\u0cb2\u0cc1 \u0c95\u0cbe\u0cb0\u0ca3?\u0cb2\u0cb5\u0ccd\u200c\u0cb8\u0ccd\u0c9f\u0ccb\u0cb0\u0cbf \u0c85\u0c82\u0ca6\u0cbe\u0c95\u0ccd\u0cb7\u0ca3 \u0c87\u0ca1\u0cc0 \u0cb8\u0cbf\u0ca8\u0cbf\u0cae\u0cbe \u0cb2\u0cb5\u0ccd\u200c \u0cb8\u0cc1\u0ca4\u0ccd\u0ca4\u0cb5\u0cc7 \u0cb8\u0cc1\u0ca4\u0ccd\u0ca4\u0cb2\u0ccd\u0cb2. \u0c9a\u0cbf\u0ca4\u0ccd\u0cb0\u0ca6 \u0cae\u0cc2\u0cb2 \u0c95\u0ca5\u0cc6 \u0c85\u0ca6\u0cb7\u0ccd\u0c9f\u0cc7. \u0c85\u0ca6\u0cb0 \u0cb9\u0cca\u0cb0\u0ca4\u0cbe\u0c97\u0cbf \u0cb8\u0cbf\u0ca8\u0cbf\u0cae\u0cbe\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0c82\u0cb6\u0c97\u0cb3\u0cbf\u0cb5\u0cc6. \u0cae\u0cbe\u0cb8\u0ccd\u200c \u0c86\u0ca1\u0cbf\u0caf\u0ca8\u0ccd\u0cb8\u0ccd\u200c\u0c97\u0cc6 \u0c8f\u0ca8\u0cc6\u0cb2\u0ccd\u0cb2\u0cbe \u0cac\u0cc7\u0c95\u0cc1, \u0c86 \u0c8e\u0cb2\u0ccd\u0cb2\u0cbe \u0c85\u0c82\u0cb6\u0c97\u0cb3\u0cc6\u0cc2\u0c82\u0ca6\u0cbf\u0c97\u0cc6 \u0c95\u0ca5\u0cc6 \u0c9f\u0ccd\u0cb0\u0cbe\u0cb5\u0cc6\u0cb2\u0ccd\u200c \u0c86\u0c97\u0cc1\u0ca4\u0ccd\u0ca4\u0ca6\u0cc6.\u00a0", "* \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0ca8\u0cbe\u0c97\u0cb6\u0cc7\u0c96\u0cb0\u0ccd\u200c \u0ca4\u0cc1\u0c82\u0cac\u0cbe \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0c95\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca4\u0cc1\u0c82\u0cac\u0cbe \u0c92\u0cb3\u0ccd\u0cb3\u0cc6\u0caf \u0ca8\u0cbf\u0cb0\u0ccd\u0ca6\u0cc7\u0cb6\u0c95. \u0cb8\u0ccd\u0c95\u0ccd\u0cb0\u0cbf\u0caa\u0ccd\u0c9f\u0ccd\u0ca8 \u0cb8\u0cc2\u0c95\u0ccd\u0cb7\u0ccd\u0cae \u0cb5\u0cbf\u0c9a\u0cbe\u0cb0\u0c97\u0cb3 \u0cac\u0c97\u0ccd\u0c97\u0cc6\u0caf\u0cc2 \u0cb9\u0cc6\u0c9a\u0ccd\u0c9a\u0cc1 \u0c97\u0cae\u0ca8\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0cac\u0ccd\u0cac \u0ca8\u0c9f\u0ca8\u0cbe\u0c97\u0cbf \u0ca8\u0cbe\u0ca8\u0cc1 \u0c8e\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0c97\u0cae\u0ca8\u0c95\u0cc6\u0cc2\u0ca1\u0cac\u0cc7\u0c95\u0cc1, \u0ca1\u0cc8\u0cb2\u0cbe\u0c97\u0ccd\u200c \u0ca1\u0cc6\u0cb2\u0cbf\u0cb5\u0cb0\u0cbf, \u0cac\u0cbe\u0ca1\u0cbf \u0cb2\u0cbe\u0c82\u0c97\u0ccd\u0cb5\u0cc7\u0c9c\u0ccd\u200c \u0cb9\u0cc7\u0c97\u0cbf\u0cb0\u0cac\u0cc7\u0c95\u0cc6\u0c82\u0cac \u0cac\u0c97\u0ccd\u0c97\u0cc6 \u0c97\u0cae\u0ca8\u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0c97\u0cc6 \u0ca4\u0cc1\u0c82\u0cac\u0cbe \u0cac\u0cc6\u0c82\u0cac\u0cb2\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "* \u0cb8\u0c82\u0ca6\u0cc7\u0cb6\u0ccd\u200c \u0ca8\u0cbe\u0c97\u0cb0\u0cbe\u0c9c\u0ccd\u200c \u0cb9\u0cbe\u0c97\u0cc2 \u0ca8\u0cbf\u0cae\u0ccd\u0cae \u0ca4\u0c82\u0ca6\u0cc6 \u0c92\u0cb3\u0ccd\u0cb3\u0cc6\u0caf \u0cb8\u0ccd\u0ca8\u0cc7\u0cb9\u0cbf\u0ca4\u0cb0\u0cc1. \u0c88\u0c97 \u0c85\u0cb5\u0cb0 \u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb2\u0cbe\u0c82\u0c9a\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc0\u0cb0\u0cbf?\u0cb9\u0ccc\u0ca6\u0cc1, \u0c85\u0cb5\u0cb0\u0cc6\u0cb2\u0ccd\u0cb2\u0cbe \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9a\u0cbf\u0c95\u0ccd\u0c95 \u0cb5\u0caf\u0cb8\u0ccd\u0cb8\u0cbf\u0ca8\u0cbf\u0c82\u0ca6 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0 \u0c95\u0ca3\u0ccd\u0ca3\u0cc6\u0ca6\u0cc1\u0cb0\u0cc7 \u0cac\u0cc6\u0cb3\u0cc6\u0ca6\u0cb5 \u0ca8\u0cbe\u0ca8\u0cc1. \u0c88\u0c97 \u0c85\u0cb5\u0cb0\u0ca6\u0ccd\u0ca6\u0cc7 \u0cac\u0ccd\u0caf\u0cbe\u0ca8\u0cb0\u0ccd\u200c \u0cae\u0cc2\u0cb2\u0c95 \u0ca8\u0cbe\u0ca8\u0cc1 \u0cb2\u0cbe\u0c82\u0c9a\u0ccd\u200c \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0ccb\u0c82\u0cac\u0ccd\u0caf\u0cbe\u0ca8\u0cb0\u0ccd\u200c\u0ca8\u0cb2\u0ccd\u0cb2\u0cbf \u0ca8\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cab\u0cc0\u0cb2\u0ccd\u200c \u0c87\u0ca6\u0cc6.\u00a0", "* \u0cb8\u0cbf\u0ca8\u0cbf\u0cae\u0cbe\u0c95\u0ccd\u0c95\u0cc6 \u0ca8\u0cbf\u0cae\u0ccd\u0cae \u0cb8\u0cbf\u0ca6\u0ccd\u0ca7\u0ca4\u0cc6\u0c97\u0cb3 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf?\u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0c95\u0ccd\u0c95\u0cc6 \u0cac\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6 \u0ca6\u0cbf\u0ca8\u0ca6\u0cbf\u0c82\u0ca6\u0cb2\u0cc7 \u0c86\u0ccd\u0caf\u0c95\u0ccd\u0c9f\u0cbf\u0c82\u0c97\u0ccd\u200c \u0c95\u0ccd\u0cb2\u0cbe\u0cb8\u0ccd\u200c, \u0c9c\u0cbf\u0cae\u0ccd\u200c, \u0ca1\u0ccd\u0caf\u0cbe\u0ca8\u0ccd\u0cb8\u0ccd\u200c, \u0cab\u0cc8\u0c9f\u0ccd\u200c, \u0ca1\u0cc8\u0cb2\u0cbe\u0c97\u0ccd\u200c \u0ca1\u0cc6\u0cb2\u0cbf\u0cb5\u0cb0\u0cbf \u0c95\u0cc1\u0cb0\u0cbf\u0ca4\u0cc1 \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c8e\u0cb2\u0ccd\u0cb2\u0cbe \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cc2 \u0cab\u0cbf\u0c9f\u0ccd\u200c \u0c86\u0c97\u0cbf\u0cb0\u0cac\u0cc7\u0c95\u0cc6\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0caa\u0cc2\u0cb0\u0ccd\u0ca3\u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cca\u0ca6\u0cb2 \u0cb8\u0cbf\u0ca8\u0cbf\u0cae\u0cbe\u0cb5\u0cbe\u0ca6\u0ccd\u0ca6\u0cb0\u0cbf\u0c82\u0ca6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0ca4\u0caf\u0cbe\u0cb0\u0cbf\u0c97\u0cc6 \u0c92\u0c82\u0ca6\u0cb7\u0ccd\u0c9f\u0cc1 \u0cb8\u0cae\u0caf \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0cb8\u0cae\u0caf\u0cb5\u0ca8\u0ccd\u0ca8\u0cc1 \u0ca8\u0cae\u0ccd\u0cae \u0ca8\u0cbf\u0cb0\u0ccd\u0cae\u0cbe\u0caa\u0c95\u0cb0\u0cc1, \u0ca8\u0cbf\u0cb0\u0ccd\u0ca6\u0cc7\u0cb6\u0c95\u0cb0\u0cc1 \u0ca8\u0ca8\u0c97\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "* \u0ca8\u0cbf\u0cae\u0ccd\u0cae \u0ca1\u0ccd\u0cb0\u0cc0\u0cae\u0ccd\u200c \u0c95\u0ccd\u0caf\u0cbe\u0cb0\u0cc6\u0c95\u0ccd\u0c9f\u0cb0\u0ccd\u200c \u0caf\u0cbe\u0cb5\u0cc1\u0ca6\u0cc1?\u0c95\u0ca8\u0ccd\u0cb5\u0cb0\u0ccd\u200c\u0cb2\u0cbe\u0cb2\u0ccd\u200c. \u0caf\u0cbe\u0cb5\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0ca8\u0ca8\u0c97\u0cc6 \u0c86 \u0caa\u0cbe\u0ca4\u0ccd\u0cb0 \u0c87\u0cb7\u0ccd\u0c9f. \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0c95\u0ca8\u0ccd\u0cb5\u0cb0\u0ccd\u200c\u0cb2\u0cbe\u0cb2\u0ccd\u200c \u0c86\u0c97\u0cac\u0cc7\u0c95\u0cc6\u0c82\u0cac \u0c86\u0cb8\u0cc6 \u0ca8\u0ca8\u0c97\u0cc2 \u0c87\u0ca6\u0cc6. \u0cae\u0cc1\u0c82\u0ca6\u0cc6\u0cc2\u0c82\u0ca6\u0cc1 \u0ca6\u0cbf\u0ca8 \u0c86 \u0c86\u0cb8\u0cc6 \u0c88\u0ca1\u0cc7\u0cb0\u0cac\u0cb9\u0cc1\u0ca6\u0cc1.\u00a0", "* \u0c95\u0ca8\u0ccd\u0ca8\u0ca1 \u0c9a\u0cbf\u0ca4\u0ccd\u0cb0\u0cb0\u0c82\u0c97\u0c95\u0ccd\u0c95\u0cc6 \u0c86\u0cb0\u0ca1\u0cbf \u0c95\u0c9f\u0ccc\u0c9f\u0ccd\u200c \u0cac\u0cb0\u0ccd\u0ca4\u0cbe \u0c87\u0ca6\u0cc6 \u0c8e\u0c82\u0cac \u0cae\u0cbe\u0ca4\u0cbf\u0c97\u0cc6 \u0c8f\u0ca8\u0c82\u0ca4\u0ccd\u0ca4\u0cc0\u0cb0\u0cbf?\u0c86\u0cb0\u0ca1\u0cbf \u0c95\u0c9f\u0ccc\u0c9f\u0ccd\u200c \u0c86\u0ca6\u0ccd\u0cb0\u0cc7\u0ca8\u0cc1, \u0c8f\u0cb3\u0ca1\u0cbf \u0c95\u0c9f\u0ccc\u0c9f\u0ccd\u200c \u0c86\u0ca6\u0ccd\u0cb0\u0cc7\u0ca8\u0cc1, \u0cb8\u0cbf\u0ca8\u0cbf\u0cae\u0cbe, \u0ca8\u0c9f\u0ca8\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cac\u0cc7\u0c95\u0cc1. \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0ca8\u0c82\u0cac\u0cbf \u0cac\u0cb0\u0cc1\u0cb5 \u0caa\u0ccd\u0cb0\u0cc7\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cc1 \u0cb0\u0c82\u0c9c\u0cbf\u0cb8\u0cac\u0cc7\u0c95\u0cc1. \u0c85\u0cb7\u0ccd\u0c9f\u0cc7 \u0ca8\u0ca8\u0ccd\u0ca8 \u0c89\u0ca6\u0ccd\u0ca6\u0cc7\u0cb6.\u00a0", "* \u0c9c\u0ca8 \u0caf\u0cbe\u0cb5\u0ca4\u0ccd\u0ca4\u0cc1 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0cae\u0cc7\u0cb2\u0cc6 \u0ca8\u0ccb\u0ca1\u0cac\u0cb9\u0cc1\u0ca6\u0cc1?\u0c8e\u0cb2\u0ccd\u0cb2\u0cb5\u0cc2 \u0c85\u0c82\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0c86\u0ca6\u0cb0\u0cc6 \u0c86\u0cb0\u0cc7\u0cb3\u0cc1 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cc7 \u0ca8\u0cbe\u0cb5\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6.\u00a0"], "title": "\u0c86\u0cb0\u0ca1\u0cbf \u0c95\u0c9f\u0ccc\u0c9f\u0ccd\u200c \u0c86\u0ca6\u0ccd\u0cb0\u0cc7\u0ca8\u0cc1, \u0ca8\u0c9f\u0ca8\u0cc6 \u0c9a\u0cc6\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cac\u0cc7\u0c95\u0cc1"}
]