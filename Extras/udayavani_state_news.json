[
{"url": "https://www.udayavani.com/kannada/news/state-news/318121/the-victims-have-a-2-month-salary-of-bjp-representatives", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cb3\u0cc6\u0cb9\u0cbe\u0ca8\u0cbf\u0caf\u0cbf\u0c82\u0ca6 \u0cae\u0ca8\u0cc6 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cb5\u0cb0\u0cbf\u0c97\u0cc6 \u0caa\u0cc1\u0ca8\u0cb0\u0ccd\u0cb5\u0cb8\u0ca4\u0cbf \u0c95\u0cb2\u0ccd\u0caa\u0cbf\u0cb8\u0cb2\u0cc1 \u0cb8\u0cb9\u0cbe\u0caf\u0cb5\u0cbe\u0c97\u0cc1\u0cb5\u0c82\u0ca4\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cac\u0cbf\u0c9c\u0cc6\u0caa\u0cbf \u0cb6\u0cbe\u0cb8\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0cac\u0cbf\u0cac\u0cbf\u0c8e\u0c82\u0caa\u0cbf \u0cb8\u0ca6\u0cb8\u0ccd\u0caf\u0cb0\u0cc1 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3 \u0cb5\u0cc7\u0ca4\u0ca8 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0caa\u0cb0\u0cbf\u0cb9\u0cbe\u0cb0 \u0ca8\u0cbf\u0ca7\u0cbf\u0c97\u0cc6 \u0ca8\u0cc0\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cad\u0cbe\u0ca8\u0cc1\u0cb5\u0cbe\u0cb0 \u0cac\u0cbf\u0c9c\u0cc6\u0caa\u0cbf \u0c95\u0c9a\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cb6\u0cbe\u0cb8\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0caa\u0cbe\u0cb2\u0cbf\u0c95\u0cc6 \u0cb8\u0ca6\u0cb8\u0ccd\u0caf\u0cb0 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c88 \u0ca8\u0cbf\u0cb0\u0ccd\u0ca7\u0cbe\u0cb0 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cae\u0cbe\u0c9c\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c86\u0cb0\u0ccd\u200c.\u0c85\u0cb6\u0ccb\u0c95\u0ccd\u200c \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0c95\u0cc6\u0cc2\u0ca1\u0c97\u0cbf\u0ca8 \u0c9c\u0ca8\u0cb0\u0cbf\u0c97\u0cc6 15 \u0ca6\u0cbf\u0ca8\u0c95\u0ccd\u0c95\u0cc6 \u0cac\u0cc7\u0c95\u0cbf\u0cb0\u0cc1\u0cb5 \u0ca4\u0cc1\u0cb0\u0ccd\u0ca4\u0cc1 \u0c85\u0c97\u0ca4\u0ccd\u0caf \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cac\u0cbf\u0c9c\u0cc6\u0caa\u0cbf\u0caf\u0cbf\u0c82\u0ca6 \u0cb8\u0ccb\u0cae\u0cb5\u0cbe\u0cb0 \u0cae\u0ca7\u0ccd\u0caf\u0cbe\u0cb9\u0ccd\u0ca8 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0c95\u0cc6\u0cc2\u0c82\u0ca1\u0cc6\u0cc2\u0caf\u0ccd\u0caf\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0cb0 \u0c9c\u0ca4\u0cc6\u0c97\u0cc6 \u0c95\u0cc6\u0cc2\u0ca1\u0c97\u0cc1 \u0caa\u0cc1\u0ca8\u0cb0\u0ccd\u200c\u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cc6 \u0caa\u0cc2\u0cb0\u0c95\u0cb5\u0cbe\u0c97\u0cc1\u0cb5\u0c82\u0ca4\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0c97\u0cb0\u0ca6 \u0cac\u0cbf\u0c9c\u0cc6\u0caa\u0cbf \u0cb6\u0cbe\u0cb8\u0c95\u0cb0\u0cc1, \u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0cb8\u0ca6\u0cb8\u0ccd\u0caf\u0cb0\u0cc1 \u0cb9\u0cbe\u0c97\u0cc2 \u0caa\u0cbe\u0cb2\u0cbf\u0c95\u0cc6 \u0cb8\u0ca6\u0cb8\u0ccd\u0caf\u0cb0\u0cc1 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3 \u0cb5\u0cc7\u0ca4\u0ca8\u0cb5\u0ca8\u0ccd\u0ca8\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0caa\u0cb0\u0cbf\u0cb9\u0cbe\u0cb0 \u0ca8\u0cbf\u0ca7\u0cbf\u0c97\u0cc6 \u0ca8\u0cc0\u0ca1\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0caa\u0cbe\u0cb2\u0cbf\u0c95\u0cc6\u0caf \u0cb5\u0cbf\u0cb0\u0ccb\u0ca7 \u0caa\u0c95\u0ccd\u0cb7\u0ca6 \u0ca8\u0cbe\u0caf\u0c95 \u0caa\u0ca6\u0ccd\u0cae\u0ca8\u0cbe\u0cad \u0cb0\u0cc6\u0ca1\u0ccd\u0ca1\u0cbf\u0caf\u0cb5\u0cb0\u0cc1 \u0cb6\u0cc0\u0c98\u0ccd\u0cb0\u0cb5\u0cc7 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb9\u0cbe\u0c97\u0cc2 \u0cae\u0cc7\u0caf\u0cb0\u0ccd\u200c \u0cad\u0cc7\u0c9f\u0cbf \u0cae\u0cbe\u0ca1\u0cbf \u0c88 \u0cb8\u0c82\u0cac\u0c82\u0ca7 \u0caa\u0ca4\u0ccd\u0cb0 \u0ca8\u0cc0\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0cb0\u0cc1.", "\u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf \u0cb8\u0c82\u0cac\u0c82\u0ca7 \u0cae\u0cc1\u0c82\u0ca6\u0cc6 \u0cb9\u0cae\u0ccd\u0cae\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0ca6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0caa\u0c95\u0ccd\u0cb7\u0ca6 \u0cb9\u0cbf\u0cb0\u0cbf\u0caf\u0cb0\u0cc1 \u00a0\u0ca4\u0cc0\u0cb0\u0ccd\u0cae\u0cbe\u0ca8 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0cb0\u0c82\u0ca4\u0cc6 \u0ca8\u0cbe\u0cb5\u0cc1 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0ca6\u0ccd\u0ca6\u0cc7\u0cb5\u0cc6. \u0ca4\u0cc1\u0cb0\u0ccd\u0ca4\u0cbe\u0c97\u0cbf \u0c8f\u0ca8\u0cc7\u0ca8\u0cc2 \u0cae\u0cbe\u0ca1\u0cac\u0cc7\u0c95\u0ccb \u0c85\u0ca6\u0ca8\u0ccd\u0ca8\u0cc6\u0cb2\u0ccd\u0cb2 \u00a0\u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5 \u0cb8\u0ca6\u0cbe\u0ca8\u0c82\u0ca6 \u0c97\u0ccc\u0ca1, \u0cb8\u0c82\u0cb8\u0ca6\u0cc6 \u0cb6\u0ccb\u0cad\u0cbe \u0c95\u0cb0\u0c82\u0ca6\u0ccd\u0cb2\u0cbe\u0c9c\u0cc6, \u0cb8\u0ccd\u0ca5\u0cb3\u0cc0\u0caf \u0cb6\u0cbe\u0cb8\u0c95\u0cb0\u0cbe\u0ca6 \u0c85\u0caa\u0ccd\u0caa\u0c9a\u0ccd\u0c9a\u0cc1 \u0cb0\u0c82\u0c9c\u0ca8\u0ccd\u200c, \u0cac\u0ccb\u0caa\u0caf\u0ccd\u0caf, \u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0cb8\u0ca6\u0cb8\u0ccd\u0caf \u0cb8\u0cc1\u0ca8\u0cbf\u0cb2\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cbe\u0cb5\u0cbf\u0cb0\u0cc1 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf \u0ca8\u0cbf\u0cb0\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc1.", "230 \u0c9f\u0ca8\u0ccd\u200c \u0cb8\u0cbe\u0cae\u0c97\u0ccd\u0cb0\u0cbf:\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c9c\u0ca8\u0cb0\u0cc1 \u0c95\u0cbe\u0cb5\u0cc7\u0cb0\u0cbf \u0ca8\u0cc0\u0cb0\u0cc1 \u0c95\u0cc1\u0ca1\u0cbf\u0caf\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb2\u0ccd\u0cb2\u0cbf\u0ca8 \u0caa\u0ccd\u0cb0\u0cb5\u0cbe\u0cb8\u0cbf \u0ca4\u0cbe\u0ca3\u0c95\u0ccd\u0c95\u0cc6 \u0cb8\u0ca6\u0cbe \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cb8\u0cc8\u0ca8\u0ccd\u0caf\u0c95\u0ccd\u0c95\u0cc6 \u0cb0\u0cbe\u0c9c\u0ccd\u0caf\u0ca6\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cc1 \u0cb8\u0cc8\u0ca8\u0cbf\u0c95\u0cb0\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6 \u0ca8\u0cbe\u0ca1\u0cc1 \u0c88\u0c97 \u0cb8\u0c82\u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0ca6\u0cc6. \u0cae\u0cb3\u0cc6\u0cb9\u0cbe\u0ca8\u0cbf\u0c97\u0cc6 \u0c87\u0ca1\u0cc0 \u0c95\u0cc6\u0cc2\u0ca1\u0c97\u0cc1 \u0caa\u0cb0\u0cbf\u0ca4\u0caa\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0c85\u0ca6\u0cb0 \u0cae\u0cc2\u0cb2 \u0cb8\u0ccd\u0cb5\u0cb0\u0cc2\u0caa \u0caa\u0cc1\u0ca8\u0cb0\u0ccd\u200c \u0ca8\u0cbf\u0cb0\u0ccd\u0cae\u0cbe\u0ca3\u0c95\u0ccd\u0c95\u0cc6 \u0c95\u0ca8\u0cbf\u0cb7\u0ccd\u0ca0 \u0c90\u0ca6\u0cbe\u0cb0\u0cc1 \u0cb5\u0cb0\u0ccd\u0cb7 \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cac\u0cbf\u0c9c\u0cc6\u0caa\u0cbf\u0caf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cb6\u0cbe\u0cb8\u0c95\u0cb0\u0cc1, \u0caa\u0cbe\u0cb2\u0cbf\u0c95\u0cc6 \u0cb8\u0ca6\u0cb8\u0ccd\u0caf\u0cb0\u0cc1 \u0cb8\u0cb9\u0cbf\u0ca4\u0cb5\u0cbe\u0c97\u0cbf \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0c85\u0c97\u0ca4\u0ccd\u0caf \u0cb8\u0cb9\u0cbe\u0caf, \u0cb8\u0cb9\u0c95\u0cbe\u0cb0 \u0ca8\u0cc0\u0ca1\u0cb2\u0cc1 \u0cae\u0cc1\u0c82\u0ca6\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc6\u0cc2\u0ca1\u0c97\u0cbf\u0c97\u0cc6 \u0cac\u0cc7\u0c95\u0cbe\u0ca6 \u0c85\u0c97\u0ca4\u0ccd\u0caf \u0cb5\u0cb8\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cb2\u0cc1 \u0cb6\u0cbe\u0cb8\u0c95\u0cb0\u0cbf\u0c97\u0cc6 \u0cb9\u0cbe\u0c97\u0cc2 \u0caa\u0cbe\u0cb2\u0cbf\u0c95\u0cc6 \u0cb8\u0ca6\u0cb8\u0ccd\u0caf\u0cb0\u0cbf\u0c97\u0cc6 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0c87\u0ca6\u0cb0\u0cb2\u0ccd\u0cb2\u0cbf \u0caa\u0cbe\u0cb2\u0ccd\u0c97\u0cca\u0cb3\u0ccd\u0cb3\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb8\u0ccb\u0cae\u0cb5\u0cbe\u0cb0 \u0cae\u0ca7\u0ccd\u0caf\u0cbe\u0cb9\u0ccd\u0ca8 15\u0cb0\u0cbf\u0c82\u0ca6 20 \u0c9f\u0ccd\u0cb0\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0c85\u0c95\u0ccd\u0c95\u0cbf, \u0cac\u0cc7\u0cb3\u0cc6, \u0cb0\u0cb5, \u0cac\u0c9f\u0ccd\u0c9f\u0cc6, \u0c95\u0c82\u0cac\u0cb3\u0cbf, \u0c9a\u0cbe\u0caa\u0cc6, \u0c87\u0ca4\u0cb0\u0cc6 \u0c86\u0cb9\u0cbe\u0cb0 \u0caa\u0ca6\u0cbe\u0cb0\u0ccd\u0ca5\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0cb8\u0cbe\u0c97\u0cbf\u0cb8\u0cbf, \u0c85\u0cb2\u0ccd\u0cb2\u0cbf \u0ca6\u0cbe\u0cb8\u0ccd\u0ca4\u0cbe\u0ca8\u0cc1 \u0cae\u0cbe\u0ca1\u0cb2\u0cbf\u0ca6\u0ccd\u0ca6\u0cc7\u0cb5\u0cc6. \u0ca8\u0c97\u0cb0\u0ca6 \u0cad\u0cbe\u0c97\u0ccd\u0caf\u0cb2\u0c95\u0ccd\u0cb7\u0ccd\u0cae\u0cc0 \u0c9f\u0ccd\u0cb0\u0cc7\u0ca1\u0cb0\u0ccd \u0c9c\u0ca4\u0cc6 \u0cae\u0cbe\u0ca4\u0cc1\u0c95\u0ca4\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c8e\u0cb2\u0ccd\u0cb2 \u0cb0\u0cc0\u0ca4\u0cbf\u0caf \u0cb8\u0cbe\u0cae\u0c97\u0ccd\u0cb0\u0cbf \u0c92\u0ca6\u0c97\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc7\u0cb5\u0cbe \u0cad\u0cbe\u0cb0\u0ca4\u0cbf \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0c9a\u0cc6\u0c95\u0ccd\u200c \u0ca8\u0cc0\u0ca1\u0cc1\u0cb5 \u0cae\u0cc2\u0cb2\u0c95 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1, \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0cb8\u0cb9\u0cbe\u0caf \u0cae\u0cbe\u0ca1\u0cac\u0cb9\u0cc1\u0ca6\u0cc1 \u0c8e\u0c82\u0ca6\u0cb0\u0cc1.", "\u0cac\u0cbf\u0c9c\u0cc6\u0caa\u0cbf \u0c95\u0c9a\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c95\u0cbe\u0cb0\u0ccd\u0caa\u0ccb\u0cb0\u0cc7\u0c9f\u0cb0\u0ccd\u200c \u0cb9\u0cbe\u0c97\u0cc2 \u0cb6\u0cbe\u0cb8\u0c95\u0cb0\u0cc1 \u0ca4\u0c95\u0ccd\u0cb7\u0ca3\u0cb5\u0cc7 11.50 \u0cb2\u0c95\u0ccd\u0cb7 \u0cb0\u0cc2. \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cbf\u0ca8 \u0cb9\u0ca3 \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf, \u0c95\u0cc6\u0cc2\u0ca1\u0c97\u0cbf\u0c97\u0cc6 \u0cac\u0cc7\u0c95\u0cbe\u0ca6 \u0c8e\u0cb2\u0ccd\u0cb2 \u0cb8\u0ccc\u0cb2\u0cad\u0ccd\u0caf \u0c87\u0cb2\u0ccd\u0cb2\u0cbf\u0c82\u0ca6\u0cb2\u0cc7 \u0c92\u0ca6\u0c97\u0cbf\u0cb8\u0cb2\u0cbf\u0ca6\u0ccd\u0ca6\u0cc7\u0cb5\u0cc6. \u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5 \u0c85\u0ca8\u0c82\u0ca4 \u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1 \u0ca4\u0cb2\u0cbe \u0c92\u0c82\u0ca6\u0cc1 \u0cb2\u0ccb\u0ca1\u0ccd\u200c \u0c85\u0c95\u0ccd\u0c95\u0cbf \u0cb9\u0cbe\u0c97\u0cc2 \u0cac\u0cc7\u0cb3\u0cc6 \u0ca8\u0cc0\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c97\u0cbe\u0cb0\u0ccd\u0cae\u0cc6\u0c82\u0c9f\u0ccd\u0cb8\u0ccd\u200c\u0c97\u0cb3\u0cbf\u0c82\u0ca6 \u0cb9\u0cca\u0cb8 \u0c89\u0ca1\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cc6\u0cc2\u0c82\u0ca1\u0cc6\u0cc2\u0caf\u0ccd\u0caf\u0cb2\u0cbf\u0ca6\u0ccd\u0ca6\u0cc7\u0cb5\u0cc6 \u0c8e\u0c82\u0ca6\u0cc1 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0cb0\u0cc1.", "\u0c8e\u0cb2\u0ccd\u0cb2 \u0cb6\u0cbe\u0cb8\u0c95\u0cb0\u0cc1 \u0cb9\u0cbe\u0c97\u0cc2 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0c88 \u0cb8\u0c82\u0cac\u0c82\u0ca7 \u0cb8\u0c95\u0ccd\u0cb0\u0cbf\u0caf\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0c95\u0ccd\u0cb7\u0ca6 \u0cb9\u0cbf\u0ca4\u0cc8\u0cb7\u0cbf\u0c97\u0cb3\u0cbf\u0c97\u0cc2 \u0c95\u0cb0\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0cbe\u0cb5\u0cbf\u0cb0\u0cbe\u0cb0\u0cc2 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0cb8\u0c95\u0cbe\u0cb0\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf \u0cb8\u0ccd\u0caa\u0c82\u0ca6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc6\u0cc2\u0ca1\u0c97\u0cbf\u0ca8 \u0c9c\u0ca8\u0cb0\u0cbf\u0c97\u0cc6 15 \u0ca6\u0cbf\u0ca8\u0c95\u0ccd\u0c95\u0cc6 \u0ca4\u0cc1\u0cb0\u0ccd\u0ca4\u0cbe\u0c97\u0cbf \u0cac\u0cc7\u0c95\u0cbf\u0cb0\u0cc1\u0cb5 \u0c8e\u0cb2\u0ccd\u0cb2 \u0c85\u0cb5\u0cb6\u0ccd\u0caf\u0c95\u0ca4\u0cc6 \u0caa\u0cc2\u0cb0\u0cc8\u0cb8\u0cb2\u0cbf\u0ca6\u0ccd\u0ca6\u0cc7\u0cb5\u0cc6. \u0cb8\u0ccb\u0cae\u0cb5\u0cbe\u0cb0 \u00a0\u0cae\u0ca7\u0ccd\u0caf\u0cbe\u0cb9\u0ccd\u0ca8 \u0ca8\u0ccd\u0caf\u0cbe\u0cb7\u0ca8\u0cb2\u0ccd\u200c \u0c95\u0cbe\u0cb2\u0cc7\u0c9c\u0cbf\u0ca8 \u0cae\u0cc8\u0ca6\u0cbe\u0ca8\u0ca6\u0cbf\u0c82\u0ca6 \u0cb8\u0cbe\u0cae\u0c97\u0ccd\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0c9f\u0ccd\u0cb0\u0c95\u0ccd\u200c\u0ca8\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0ccd\u0cb5\u0ca4\u0c83 \u0ca8\u0cbe\u0ca8\u0cc7 \u0cb9\u0ccb\u0c97\u0cb2\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb6\u0cbe\u0cb8\u0c95\u0cb0\u0cbe\u0ca6 \u0c8e\u0cb8\u0ccd\u200c.\u0cb0\u0c98\u0cc1, \u0cb8\u0ca4\u0cc0\u0cb6\u0ccd\u200c \u0cb0\u0cc6\u0ca1\u0ccd\u0ca1\u0cbf, \u0cb5\u0cbf.\u0cb8\u0ccb\u0cae\u0ca3\u0ccd\u0ca3, \u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0cb8\u0ca6\u0cb8\u0ccd\u0caf\u0cb0\u0cbe\u0ca6 \u0c8e\u0ca8\u0ccd\u200c.\u0cb0\u0cb5\u0cbf\u0c95\u0cc1\u0cae\u0cbe\u0cb0\u0ccd\u200c, \u0ca4\u0cc7\u0c9c\u0cb8\u0ccd\u0cb5\u0cbf\u0ca8\u0cbf \u0c97\u0ccc\u0ca1, \u0cac\u0cbf\u0c9c\u0cc6\u0caa\u0cbf \u0cae\u0cc1\u0c96\u0c82\u0ca1\u0cb0\u0cbe\u0ca6 \u0ca4\u0cbe\u0cb0\u0cbe \u0c85\u0ca8\u0cc1\u0cb0\u0cbe\u0ca7, \u0c8e\u0cb8\u0ccd\u200c.\u0cae\u0cc1\u0ca8\u0cbf\u0cb0\u0cbe\u0c9c\u0cc1, \u0cae\u0c82\u0c9c\u0cc1\u0cb3\u0cbe, \u0cb8\u0cc1\u0cac\u0ccd\u0cac\u0ca3\u0ccd\u0ca3, \u0caa\u0ca6\u0ccd\u0cae\u0ca8\u0cbe\u0cad\u0cb0\u0cc6\u0ca1\u0ccd\u0ca1\u0cbf \u0cae\u0cca\u0ca6\u0cb2\u0cbe\u0ca6\u0cb5\u0cb0\u0cc1 \u0c89\u0caa\u0cb8\u0ccd\u0ca5\u0cbf\u0ca4\u0cb0\u0cbf\u0ca6\u0ccd\u0ca6\u0cb0\u0cc1.", "\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cb6\u0cbe\u0cb8\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0cac\u0cbf\u0cac\u0cbf\u0c8e\u0c82\u0caa\u0cbf \u0cb8\u0ca6\u0cb8\u0ccd\u0caf\u0cb0\u0cc1 \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3 \u0cb5\u0cc7\u0ca4\u0ca8 \u0c95\u0cc6\u0cc2\u0ca1\u0c97\u0cbf\u0ca8 \u0ca8\u0cc6\u0cb0\u0cc6 \u0caa\u0cb0\u0cbf\u0cb9\u0cbe\u0cb0\u0c95\u0ccd\u0c95\u0cc6 \u0ca8\u0cc0\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0c95\u0ccd\u0cb7\u0ca6 \u0c87\u0ca4\u0cb0 \u0caa\u0ca6\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c95\u0ca8\u0cbf\u0cb7\u0ccd\u0ca0 10 \u0cb8\u0cbe\u0cb5\u0cbf\u0cb0 \u0cb0\u0cc2. \u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cc6 \u0ca8\u0cc0\u0ca1\u0cc1\u0cb5\u0c82\u0ca4\u0cbe\u0c97\u0cb2\u0cbf.- \u0c86\u0cb0\u0ccd\u200c.\u0c85\u0cb6\u0ccb\u0c95, \u0cae\u0cbe\u0c9c\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf", "\u0ca4\u0cb2\u0cbe \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0caa\u0cb0\u0cbf\u0cb9\u0cbe\u0cb0\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cb9\u0cbe \u0cae\u0cb3\u0cc6\u0c97\u0cc6 \u0ca8\u0cb2\u0cc1\u0c97\u0cbf\u0cb0\u0cc1\u0cb5 \u0c95\u0cc7\u0cb0\u0cb3 \u0cb9\u0cbe\u0c97\u0cc2 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0c85\u0c96\u0cc0\u0cb2 \u0cad\u0cbe\u0ca4\u0cb0 \u0cb5\u0cc0\u0cb0\u0cb6\u0cc8\u0cb5 \u0cae\u0cb9\u0cbe\u0cb8\u0cad\u0cc6 \u0cb5\u0ca4\u0cbf\u0caf\u0cbf\u0c82\u0ca6 \u0ca4\u0cb2\u0cbe \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb0\u0cc2. \u0caa\u0cb0\u0cbf\u0cb9\u0cbe\u0cb0 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0cb9\u0cc7\u0cb3\u0cbf\u0c95\u0cc6 \u0ca8\u0cc0\u0ca1\u0cbf\u0cb0\u0cc1\u0cb5 \u0c85\u0c96\u0cc0\u0cb2 \u0cad\u0cbe\u0ca4\u0cb0 \u0cb5\u0cc0\u0cb0\u0cb6\u0cc8\u0cb5 \u0cae\u0cb9\u0cbe\u0cb8\u0cad\u0cbe \u0cae\u0cb9\u0cbe\u0caa\u0ccd\u0cb0\u0ca7\u0cbe\u0ca8 \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf\u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6, \u0c95\u0cc7\u0cb0\u0cb3 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb9\u0cbe\u0c97\u0cc2 \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4\u0c95\u0ccd\u0c95\u0cc6 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb0\u0cc2.\u0cb5\u0ca8\u0ccd\u0ca8\u0cc1 \u0cae\u0cb9\u0cbe\u0cb8\u0cad\u0cc6 \u0cb5\u0ca4\u0cbf\u0caf\u0cbf\u0c82\u0ca6 \u0ca6\u0cc7\u0ca3\u0cbf\u0c97\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0c95\u0ccd\u0c95\u0cc6 \u0cae\u0cb9\u0cbe\u0cb8\u0cad\u0cc6 \u0cb5\u0ca4\u0cbf\u0caf\u0cbf\u0c82\u0ca6 \u0c85\u0c97\u0ca4\u0ccd\u0caf \u0cb8\u0cb9\u0c95\u0cbe\u0cb0 \u0ca8\u0cc0\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cbe \u0cb6\u0cbf\u0c95\u0ccd\u0cb7\u0c95\u0cb0 \u0c92\u0c82\u0ca6\u0cc1 \u0ca6\u0cbf\u0ca8 \u0cb5\u0cc7\u0ca4\u0ca8\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0cbf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cc6\u0caf \u0cb6\u0cbf\u0c95\u0ccd\u0cb7\u0c95\u0cb0\u0cc1 \u0c92\u0c82\u0ca6\u0cc1 \u0ca6\u0cbf\u0ca8\u0ca6 \u0cb5\u0cc7\u0ca4\u0ca8\u0cb5\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0c97\u0cbf\u0ca8 \u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0 \u0caa\u0cb0\u0cbf\u0cb9\u0cbe\u0cb0\u0c95\u0ccd\u0c95\u0cbe\u0c97\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0caa\u0cb0\u0cbf\u0cb9\u0cbe\u0cb0 \u0ca8\u0cbf\u0ca7\u0cbf\u0c97\u0cc6 \u0ca8\u0cc0\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0ca6\u0cc1 \u0cb0\u0cbe\u0c9c\u0ccd\u0caf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cbe \u0cb6\u0cbf\u0c95\u0ccd\u0cb7\u0c95\u0cb0 \u0cb8\u0c82\u0c98 \u0ca4\u0cbf\u0cb3\u0cbf\u0cb8\u0cbf\u0ca6\u0cc6.\u0c85\u0ca6\u0cc7 \u0cb0\u0cc0\u0ca4\u0cbf \u0cb5\u0cbf\u0cb6\u0ccd\u0cb5\u0cb5\u0cbf\u0ca6\u0ccd\u0caf\u0cbe\u0cb2\u0caf \u0cb9\u0cbe\u0c97\u0cc2 \u0caa\u0ca6\u0cb5\u0cbf \u0c95\u0cbe\u0cb2\u0cc7\u0c9c\u0cbf\u0ca8 \u0caa\u0ccd\u0cb0\u0cbe\u0ca7\u0ccd\u0caf\u0cbe\u0caa\u0c95\u0cb0\u0cc2 \u0ca4\u0cae\u0ccd\u0cae \u0c92\u0c82\u0ca6\u0cc1 \u0ca6\u0cbf\u0ca8\u0ca6 \u0cb5\u0cc7\u0ca4\u0ca8\u0cb5\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf \u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cbe\u0c97\u0cbf \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cac\u0cc7\u0c95\u0cbe\u0ca6 \u0caa\u0ca6\u0cbe\u0cb0\u0ccd\u0ca5\u0c97\u0cb3\u0cc1\u0cac\u0c9f\u0ccd\u0c9f\u0cc6- \u0caa\u0cc1\u0cb0\u0cc1\u0cb7\u0cb0\u0cc1, \u0cae\u0cb9\u0cbf\u0cb3\u0cc6\u0caf\u0cb0\u0cc1 \u0cb9\u0cbe\u0c97\u0cc2 \u0cae\u0c95\u0ccd\u0c95\u0cb3\u0cbf\u0c97\u0cc6 \u0cb9\u0cca\u0cb8 \u0cac\u0c9f\u0ccd\u0c9f\u0cc6\u0c97\u0cb3\u0cc1- \u0c9a\u0cbf\u0c95\u0ccd\u0c95 \u0cb9\u0cbe\u0c97\u0cc2 \u0ca6\u0cc6\u0cc2\u0ca1\u0ccd\u0ca1\u0ca6\u0cbe\u0ca6 \u0c9f\u0cb5\u0cb2\u0ccd\u200c- \u0cac\u0cc6\u0ca1\u0ccd\u200c\u0cb6\u0cc0\u0c9f\u0ccd\u200c \u0cb9\u0cbe\u0c97\u0cc2 \u0cac\u0ccd\u0cb2\u0cbe\u0c82\u0c95\u0cc6\u0c9f\u0ccd\u0cb8\u0ccd\u200c\u0cb8\u0ccd\u0caf\u0cbe\u0ca8\u0cbf\u0c9f\u0cb0\u0cbf \u0cb5\u0cb8\u0ccd\u0ca4\u0cc1\u0c97\u0cb3\u0cc1- \u0cb6\u0ccc\u0c9a\u0cbe\u0cb2\u0caf \u0c95\u0cbf\u0c9f\u0ccd\u200c- \u0cb8\u0ccb\u0caa\u0ccd\u200c- \u0c9f\u0cc2\u0ca4\u0ccd\u200c\u0caa\u0cc7\u0cb8\u0ccd\u0c9f\u0ccd\u200c- \u0cac\u0ccd\u0cb0\u0cb7\u0ccd\u200c- \u0cb8\u0ccd\u0caf\u0cbe\u0ca8\u0cbf\u0c9f\u0cb0\u0cbf \u0ca8\u0ccd\u0caf\u0cbe\u0caa\u0ccd\u200c\u0c95\u0cc0\u0ca8\u0ccd\u200c\u0c87\u0ca4\u0cb0\u0cc6 \u0cb5\u0cb8\u0ccd\u0ca4\u0cc1\u0c97\u0cb3\u0cc1- \u0c9f\u0cbe\u0cb0\u0ccd\u0c9a\u0ccd\u200c- \u0cac\u0cc6\u0c82\u0c95\u0cbf\u0caa\u0cca\u0c9f\u0ccd\u0c9f\u0ca3- \u0cae\u0cc7\u0ca3\u0ca6\u0cac\u0ca4\u0ccd\u0ca4\u0cbf- \u0ca1\u0cc6\u0c9f\u0cbe\u0caf\u0cbf\u0cb2\u0ccd\u200c- \u0caa\u0cc6\u0ca8\u0cbe\u0caf\u0cbf\u0cb2\u0ccd\u200c- \u0cab\u0ccd\u0cb2\u0ccb\u0cb0\u0ccd\u200c \u0c95\u0ccd\u0cb2\u0cc0\u0ca8\u0cb0\u0ccd\u200c- \u0c9f\u0cbe\u0caf\u0ccd\u0cb2\u0cc6\u00e0\u0c9f\u0ccd\u200c \u0c95\u0ccd\u0cb2\u0cc0\u0ca8\u0cb0\u0ccd\u200c- \u0cb8\u0cca\u0cb3\u0ccd\u0cb3\u0cc6\u0cac\u0ca4\u0ccd\u0ca4\u0cbf- \u0c9b\u0ca4\u0ccd\u0cb0\u0cbf \u00a0\u0c87\u0ca4\u0cb0\u0cc6 \u0ca6\u0cbf\u0ca8\u0cac\u0cb3\u0c95\u0cc6 \u0cb8\u0cbe\u0cae\u0c97\u0ccd\u0cb0\u0cbf\u0c97\u0cb3\u0cc1"], "title": "\u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cc6 \u0cac\u0cbf\u0c9c\u0cc6\u0caa\u0cbf \u0c9c\u0ca8\u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0c97\u0cb3 2 \u0ca4\u0cbf\u0c82\u0c97\u0cb3 \u0cb5\u0cc7\u0ca4\u0ca8"},
{"url": "https://www.udayavani.com/kannada/news/state-news/318129/anna-bhagya-scheme", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0cbf\u0ca4\u0ccd\u0cb0\u0caa\u0c95\u0ccd\u0cb7\u0c97\u0cb3 \u0cae\u0ca7\u0ccd\u0caf\u0cc6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0c97\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb9\u0c97\u0ccd\u0c97 \u0c9c\u0c97\u0ccd\u0c97\u0cbe\u0c9f\u0c95\u0ccd\u0c95\u0cc6 \u0ca4\u0cc6\u0cb0\u0cc6 \u0cac\u0cc0\u0cb3\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0c97\u0cc6 \u0c95\u0ca4\u0ccd\u0ca4\u0cb0\u0cbf \u0cac\u0cc0\u0cb3\u0cb2\u0cbf\u0ca6\u0ccd\u0ca6\u0cc1, \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0c85\u0cac\u0cbe\u0ca7\u0cbf\u0ca4\u0cb5\u0cbe\u0c97\u0cb2\u0cbf\u0ca6\u0cc6. \u0c87\u0ca6\u0cb0\u0cca\u0c82\u0ca6\u0cbf\u0c97\u0cc6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0 \u0c95\u0cc8 \u0cae\u0cc7\u0cb2\u0cbe\u0c97\u0cb2\u0cbf\u0ca6\u0cc6.", "\u0c85\u0c82\u0ca6\u0cb0\u0cc6, \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0cb9\u0cbf\u0c82\u0ca6\u0cbf\u0ca8 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cb0\u0ccd\u0c95\u0cbe\u0cb0 \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0c97\u0cb3\u0cbf\u0c97\u0cc6 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c8f\u0cb3\u0cc1 \u0c95\u0cc6.\u0c9c\u0cbf \u0c85\u0c95\u0ccd\u0c95\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cb2\u0cbf\u0ca6\u0cc6. \u0c88\u0c97\u0cbf\u0ca8 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf. \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca4\u0cae\u0ccd\u0cae \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0cb0\u0cc1\u0cb5 \u0c85\u0c95\u0ccd\u0c95\u0cbf\u0caf\u0caa\u0ccd\u0cb0\u0cae\u0cbe\u0ca3 5 \u0c95\u0cc6.\u0c9c\u0cbf.\u0c97\u0cc6 \u0c87\u0cb3\u0cbf\u0cb8\u0cc1\u0cb5\u0cc1\u0ca6\u0cc1, \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf \u0cb8\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0c85\u0cb0\u0ccd\u0ca7 \u0c95\u0cc6.\u0c9c\u0cbf. \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6, \u0caa\u0ccd\u0cb0\u0ca4\u0cbf \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca4\u0cb2\u0cbe \u0c92\u0c82\u0ca6\u0cc1 \u0c95\u0cc6.\u0c9c\u0cbf \u0cb8\u0c95\u0ccd\u0c95\u0cb0\u0cc6, \u0ca4\u0cbe\u0cb3\u0cc6 \u0c8e\u0ca3\u0ccd\u0ca3\u0cc6 \u0cae\u0ca4\u0ccd\u0ca4\u0cc1 \u0c86\u0caf\u0ccb\u0ca1\u0cbf\u0ca8\u0ccd\u200c\u0caf\u0cc1\u0c95\u0ccd\u0ca4 \u0c89\u0caa\u0ccd\u0caa\u0cc1 \u0cb5\u0cbf\u0ca4\u0cb0\u0cbf\u0cb8\u0cc1\u0cb5 \u0caf\u0ccb\u0c9c\u0ca8\u0cc6 \u0c95\u0cc8\u0cac\u0cbf\u0ca1\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf \u0c85\u0c95\u0ccd\u0c95\u0cbf\u0c97\u0cc6 \u0c95\u0ca4\u0ccd\u0ca4\u0cb0\u0cbf \u0cb9\u0cbe\u0c95\u0cc1\u0cb5 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0ca8\u0cbf\u0cb0\u0ccd\u0ca7\u0cbe\u0cb0 \u0cae\u0cbf\u0ca4\u0ccd\u0cb0 \u0caa\u0c95\u0ccd\u0cb7 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cb5\u0cb0 \u0c85\u0cb8\u0cae\u0cbe\u0ca7\u0cbe\u0ca8\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0c97 \u0c98\u0ccb\u0cb7\u0cbf\u0cb8\u0cbf\u0ca6\u0ccd\u0ca6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0ca8\u0ccd\u0ca8\u0cc1 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cbf\u0cb8\u0ca6\u0cc6 \u0cac\u0ca6\u0cb2\u0cbe\u0cb5\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0cac \u0c92\u0ca4\u0ccd\u0ca4\u0ca1 \u0c95\u0cc7\u0cb3\u0cbf\u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c88 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c85\u0cb8\u0cae\u0cbe\u0ca7\u0cbe\u0ca8\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cc2 \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0ca6\u0c82\u0ca4\u0cc6 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0cac\u0cb9\u0cbf\u0cb0\u0c82\u0c97 \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cbf\u0c97\u0cc6 \u0c86\u0caa\u0ccd\u0ca4\u0cb0\u0cbe\u0c97\u0cbf\u0cb0\u0cc1\u0cb5 \u0c85\u0cb9\u0cbe\u0cb0 \u0cae\u0ca4\u0ccd\u0ca4\u0cc1 \u0ca8\u0cbe\u0c97\u0cb0\u0cbf\u0c95 \u0caa\u0cc2\u0cb0\u0cc8\u0c95\u0cc6 \u0cb8\u0c9a\u0cbf\u0cb5\u0cb0\u0cc2 \u0c87\u0ca6\u0cc7 \u0c85\u0cad\u0cbf\u0caa\u0ccd\u0cb0\u0cbe\u0caf \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c87\u0ca6\u0cc0\u0c97 \u0c88 \u0c92\u0ca4\u0ccd\u0ca4\u0ca1\u0c95\u0ccd\u0c95\u0cc6 \u0cae\u0ca3\u0cbf\u0ca6\u0cbf\u0cb0\u0cc1\u0cb5 \u0cb8\u0cb0\u0ccd\u0c95\u0cbe\u0cb0, \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0caa\u0cb0\u0cbf\u0cb7\u0ccd\u0c95\u0cb0\u0ca3\u0cc6\u0caf\u0cbf\u0c82\u0ca6 \u0c86\u0c97\u0cc1\u0cb5 \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0c86\u0cb0\u0ccd\u0ca5\u0cbf\u0c95 \u0cb9\u0cca\u0cb0\u0cc6\u0caf\u0cbf\u0c82\u0ca6 \u0ca4\u0caa\u0ccd\u0caa\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca8\u0cc6\u0caa\u0ca6\u0cb2\u0ccd\u0cb2\u0cbf \u0cb8\u0ca6\u0ccd\u0caf \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0c82\u0ca4\u0cc6 \u0caa\u0ccd\u0cb0\u0ca4\u0cbf \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0c89\u0c9a\u0cbf\u0ca4\u0cb5\u0cbe\u0c97\u0cbf \u0c8f\u0cb3\u0cc1 \u0c95\u0cc6.\u0c9c\u0cbf \u0c85\u0c95\u0ccd\u0c95\u0cbf \u0cae\u0ca4\u0ccd\u0ca4\u0cc1 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf 1 \u0c95\u0cc6.\u0c9c\u0cbf. \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6 \u0ca8\u0cc0\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0ca4\u0cae\u0ccd\u0cae \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0cb0\u0cc1\u0cb5 \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0c98\u0ccb\u0cb7\u0ca3\u0cc6 \u0c9c\u0cbe\u0cb0\u0cbf\u0c97\u0cc6 \u0cac\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c86\u0cb9\u0cbe\u0cb0 \u0cae\u0ca4\u0ccd\u0ca4\u0cc1 \u0ca8\u0cbe\u0c97\u0cb0\u0cbf\u0c95 \u0caa\u0cc2\u0cb0\u0cc8\u0c95\u0cc6 \u0c87\u0cb2\u0cbe\u0c96\u0cc6 \u0c89\u0ca8\u0ccd\u0ca8\u0ca4 \u0cae\u0cc2\u0cb2\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cbf\u0cb5\u0cc6.", "\u0cb9\u0cbf\u0c82\u0ca6\u0cbf\u0ca8 \u0cb8\u0cb0\u0ccd\u0c95\u0cbe\u0cb0 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u00a0\u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf \u0cb8\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0c8f\u0cb3\u0cc1 \u0c95\u0cc6.\u0c9c\u0cbf. \u0c85\u0c95\u0ccd\u0c95\u0cbf, \u0c92\u0c82\u0ca6\u0cc1 \u0c95\u0cbe\u0cb0\u0ccd\u0ca1\u0ccd\u200c\u0c97\u0cc6 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0ca4\u0cc6\u0cc2\u0c97\u0cb0\u0cbf\u0cac\u0cc7\u0cb3\u0cc6 \u0cb5\u0cbf\u0ca4\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. 2018-19\u0ca8\u0cc7 \u0cb8\u0cbe\u0cb2\u0cbf\u0ca8 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cc2 \u0c87\u0ca6\u0ccd\u0ca8\u0ca8\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cbf\u0c82\u0ca6\u0cbf\u0ca8 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cc1 \u0cab\u0cc6\u0cac\u0ccd\u0cb0\u0cb5\u0cb0\u0cbf\u0caf\u0cb2\u0ccd\u0cb2\u0cbf \u0cae\u0c82\u0ca1\u0cbf\u0cb8\u0cbf\u0ca6\u0ccd\u0ca6 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0cb8\u0cb0\u0ccd\u0c95\u0cbe\u0cb0 \u0cac\u0ca6\u0cb2\u0cbe\u0c97\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0ca6 \u0cae\u0cc7\u0cb2\u0cc6 \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0cac\u0c9c\u0cc6\u0c9f\u0ccd\u200c \u0cae\u0c82\u0ca1\u0cbf\u0cb8\u0cbf\u0ca6\u0ccd\u0ca6\u0cc1, \u0c88 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c85\u0c95\u0ccd\u0c95\u0cbf\u0caf \u0caa\u0ccd\u0cb0\u0cae\u0cbe\u0ca3\u0cb5\u0ca8\u0ccd\u0ca8\u0cc1 5 \u0c95\u0cc6.\u0c9c\u0cbf.\u0c97\u0cc6 \u0c87\u0cb3\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cb0 \u0cac\u0ca6\u0cb2\u0cc1 \u0c95\u0cc1\u0c9f\u0cc1\u0c82\u0cac\u0ca6 \u0c8e\u0cb2\u0ccd\u0cb2\u0cbe \u0cb8\u0ca6\u0cb8\u0ccd\u0caf\u0cb0\u0cbf\u0c97\u0cc6 \u0ca4\u0cb2\u0cbe \u0c85\u0cb0\u0ccd\u0ca7 \u0c95\u0cc6.\u0c9c\u0cbf. \u0ca4\u0cc6\u0cc2\u0c97\u0cb0\u0cbf\u0cac\u0cc7\u0cb3\u0cc6, \u0caa\u0ccd\u0cb0\u0ca4\u0cbf \u0c95\u0cbe\u0cb0\u0ccd\u0ca1\u0ccd\u200c\u0c97\u0cc6 \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0cb8\u0c95\u0ccd\u0c95\u0cb0\u0cc6, \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0c85\u0caf\u0ccb\u0ca1\u0cbf\u0ca8\u0ccd\u200c\u0caf\u0cc1\u0c95\u0ccd\u0ca4 \u0c89\u0caa\u0ccd\u0caa\u0cc1 \u0cb9\u0cbe\u0c97\u0cc2 \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0ca4\u0cbe\u0cb3\u0cc6 \u0c8e\u0ca3\u0ccd\u0ca3\u0cc6\u0caf\u0ca8\u0ccd\u0ca8\u0cc1 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0ca8\u0cc0\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0c98\u0ccb\u0cb7\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0caf\u0ccb\u0c9c\u0ca8\u0cc6\u0caf\u0ca8\u0ccd\u0ca8\u0cc1 \u0c85\u0c95\u0ccd\u0c9f\u0ccb\u0cac\u0cb0\u0ccd\u200c 1\u0cb0\u0cbf\u0c82\u0ca6 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1.", "\u0c85\u0ca6\u0cb0\u0c82\u0ca4\u0cc6 \u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c \u0ca4\u0cbf\u0c82\u0c97\u0cb3\u0cb5\u0cb0\u0cc6\u0c97\u0cc6 \u0cb9\u0cb3\u0cc6\u0caf \u0caa\u0ca6\u0ccd\u0ca6\u0ca4\u0cbf \u0caa\u0ccd\u0cb0\u0c95\u0cbe\u0cb0 \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf \u0cb8\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0c8f\u0cb3\u0cc1 \u0c95\u0cc6.\u0c9c\u0cbf \u0c85\u0c95\u0ccd\u0c95\u0cbf \u0cae\u0ca4\u0ccd\u0ca4\u0cc1 \u0c92\u0c82\u0ca6\u0cc1 \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 1 \u0c95\u0cc6.\u0c9c\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0c95\u0cc6\u0cc2\u0ca1\u0cb2\u0cc1 \u0cae\u0ca4\u0ccd\u0ca4\u0cc1 \u0c85\u0c95\u0ccd\u0c9f\u0ccb\u0cac\u0cb0\u0ccd\u200c\u0ca8\u0cbf\u0c82\u0ca6 \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0caf\u0ccb\u0c9c\u0ca8\u0cc6 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0cbf\u0ca6\u0ccd\u0ca7\u0ca4\u0cc6 \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0c87\u0ca6\u0cc0\u0c97 \u0cb5\u0cb0\u0cb8\u0cc6 \u0cac\u0ca6\u0cb2\u0cbf\u0cb8\u0cbf\u0cb0\u0cc1\u0cb5 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1, \"\u0cb9\u0cb3\u0cc6\u0caf \u0caa\u0ca6\u0ccd\u0ca6\u0ca4\u0cbf\u0caf\u0c82\u0ca4\u0cc6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cb2\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c85\u0c82\u0ca4\u0cbf\u0cae \u0ca4\u0cc0\u0cb0\u0ccd\u0cae\u0cbe\u0ca8\u0cb5\u0cb7\u0ccd\u0c9f\u0cc7 \u0cac\u0cbe\u0c95\u0cbf \u0c87\u0ca6\u0cc6' \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb9\u0cca\u0cb8 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0c82\u0ca4\u0cc6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c95\u0ccd\u0c95\u0cc6 \u0ca4\u0cb0\u0cac\u0cc7\u0c95\u0cbe\u0ca6\u0cb0\u0cc6 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6 \u0cac\u0cc6\u0cc2\u0c95\u0ccd\u0c95\u0cb8\u0ca6 \u0cae\u0cc7\u0cb2\u0cc6 \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3\u0cc1 \u0c85\u0c82\u0ca6\u0cbe\u0c9c\u0cc1 850\u0cb0\u0cbf\u0c82\u0ca6 900 \u0c95\u0ccb\u0c9f\u0cbf \u0cb0\u0cc2. \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0cb9\u0cca\u0cb0\u0cc6 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. 2 \u0c95\u0cc6.\u0c9c\u0cbf. \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0cb0\u0cc2 160\u0cb0\u0cbf\u0c82\u0ca6 170 \u0c95\u0ccb\u0c9f\u0cbf \u0cb0\u0cc2. \u0c89\u0cb3\u0cbf\u0c95\u0cc6\u0caf\u0cbe\u0c97\u0cac\u0cb9\u0cc1\u0ca6\u0cc1. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0c92\u0cac\u0ccd\u0cac \u0cb5\u0ccd\u0caf\u0c95\u0ccd\u0ca4\u0cbf\u0c97\u0cc6 5 \u0c95\u0cc6.\u0c9c\u0cbf. \u0c85\u0c95\u0ccd\u0c95\u0cbf\u0caf\u0ca8\u0ccd\u0ca8\u0cc1 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 3 \u0cb0\u0cc2.\u0c97\u0cc6 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c89\u0cb3\u0cbf\u0ca6 2 \u0c95\u0cc6.\u0c9c\u0cbf\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0cb5\u0cc7 \u0c96\u0cb0\u0cc0\u0ca6\u0cbf\u0cb8\u0cbf \u0ca8\u0cc0\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1.", "\u0c86\u0ca6\u0cb0\u0cc6, \u0cb9\u0cca\u0cb8 \u0c98\u0ccb\u0cb7\u0ca3\u0cc6\u0caf\u0c82\u0ca4\u0cc6 \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf \u0cb8\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0c85\u0cb0\u0ccd\u0ca7 \u0c95\u0cc6.\u0c9c\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6, \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 \u0ca4\u0cb2\u0cbe \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0cb8\u0c95\u0ccd\u0c95\u0cb0\u0cc6, \u0c8e\u0ca3\u0ccd\u0ca3\u0cc6, \u0c89\u0caa\u0ccd\u0caa\u0cc1 \u0c95\u0cc6\u0cc2\u0ca1\u0cb2\u0cc1 \u0ca4\u0c97\u0cb2\u0cc1\u0cb5 \u0cb5\u0cc6\u0c9a\u0ccd\u0c9a \u0cae\u0cc2\u0cb0\u0cc1 \u0caa\u0c9f\u0ccd\u0c9f\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cb2\u0cbf\u0ca6\u0cc6. \u0cb9\u0cbf\u0c82\u0ca6\u0cbf\u0ca8 \u0cb8\u0cb0\u0ccd\u0c95\u0cbe\u0cb0\u0ca6 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc6 1 \u0c95\u0cc6.\u0c9c\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6 \u0cb0\u0cbf\u0caf\u0cbe\u0caf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0c95\u0cc6\u0cc2\u0ca1\u0cb2\u0cc1 \u0cae\u0cbe\u0cb8\u0cbf\u0c95 332 \u0c95\u0ccb\u0c9f\u0cbf \u0cb0\u0cc2. \u0cb5\u0cc6\u0c9a\u0ccd\u0c9a \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c88\u0c97 \u0c95\u0cc1\u0c9f\u0cc1\u0c82\u0cac\u0ca6 \u0cac\u0ca6\u0cb2\u0cc1 \u0caa\u0ccd\u0cb0\u0ca4\u0cbf \u0cb8\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0c85\u0cb0\u0ccd\u0ca7 \u0c95\u0cc6.\u0c9c\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6 \u0ca8\u0cc0\u0ca1\u0cbf\u0ca6\u0cb0\u0cc6 \u0c92\u0c82\u0ca6\u0cc1 \u0c95\u0cc1\u0c9f\u0cc1\u0c82\u0cac\u0ca6\u0cb2\u0ccd\u0cb2\u0cbf 5 \u0cae\u0c82\u0ca6\u0cbf \u0cb8\u0ca6\u0cb8\u0ccd\u0caf\u0cb0\u0cc1 \u0c8e\u0c82\u0cac \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cbe\u0ca8\u0ca6\u0c82\u0ca1\u0ca6\u0c82\u0ca4\u0cc6 \u0c92\u0cac\u0ccd\u0cac \u0cb8\u0ca6\u0ca6\u0cb8\u0ccd\u0caf\u0ca8\u0cbf\u0c97\u0cc6 \u0c85\u0cb0\u0ccd\u0ca7 \u0c95\u0cc6.\u0c9c\u0cbf\u0caf\u0c82\u0ca4\u0cc6 \u0c88\u0c97 \u0c95\u0cc6\u0cc2\u0ca1\u0cc1\u0cb5 \u0c92\u0c82\u0ca6\u0cc1 \u0c95\u0cc6.\u0c9c\u0cbf. \u0c9c\u0ca4\u0cc6\u0c97\u0cc6 \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf\u0caf\u0cbe\u0c97\u0cbf \u0c92\u0c82\u0ca6\u0cc2\u0cb5\u0cb0\u0cc6 \u0c95\u0cc6.\u0c9c\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6 \u0c96\u0cb0\u0cc0\u0ca6\u0cbf\u0cb8\u0cac\u0cc7\u0c95\u0cc1. \u0c87\u0ca6\u0cb0\u0cbf\u0c82\u0ca6 \u0ca4\u0cc6\u0cc2\u0c97\u0cb0\u0cbf\u0cac\u0cc6\u0cb3\u0cc6\u0c97\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0 \u0ca4\u0cbf\u0c82\u0c97\u0cb3\u0cbf\u0c97\u0cc6 332 \u0c95\u0ccb\u0c9f\u0cbf \u0cb0\u0cc2. \u0cac\u0ca6\u0cb2\u0cc1 830 \u0c95\u0ccb\u0c9f\u0cbf \u0cb0\u0cc2. \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0cc7 \u0cb0\u0cc0\u0ca4\u0cbf 1.08 \u0c95\u0ccb\u0c9f\u0cbf \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cc1\u0c9f\u0cc1\u0c82\u0cac\u0c97\u0cb3\u0cbf\u0c97\u0cc6 \u0ca4\u0cb2\u0cbe 1 \u0c95\u0cc6.\u0c9c\u0cbf.\u0caf\u0c82\u0ca4\u0cc6 \u0cb0\u0cbf\u0caf\u0cbe\u0caf\u0cbf\u0ca4\u0cbf \u0ca6\u0cb0\u0ca6\u0cb2\u0ccd\u0cb2\u0cbf \u0cb8\u0c95\u0ccd\u0c95\u0cb0\u0cc6, \u0c8e\u0ca3\u0ccd\u0ca3\u0cc6 \u0cae\u0ca4\u0ccd\u0ca4\u0cc1 \u0c89\u0caa\u0ccd\u0caa\u0cc1 \u0cae\u0cc1\u0c95\u0ccd\u0ca4 \u0cae\u0cbe\u0cb0\u0cc1\u0c95\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cbf \u0c96\u0cb0\u0cc0\u0ca6\u0cbf\u0cb8\u0cac\u0cc7\u0c95\u0cbe\u0ca6\u0cb0\u0cc6 \u0ca4\u0cbf\u0c82\u0c97\u0cb3\u0cbf\u0c97\u0cc6 \u0c95\u0ca8\u0cbf\u0cb7\u0ccd\u0c9f 80\u0cb0\u0cbf\u0c82\u0ca6 90 \u0c95\u0ccb\u0c9f\u0cbf \u0cb0\u0cc2. \u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0cb8\u0c9a\u0cbf\u0cb5\u0cb0 \u0caa\u0c9f\u0ccd\u0c9f\u0cc1?:\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0c95\u0cc1\u0cb0\u0cbf\u0ca4\u0c82\u0ca4\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0ccd\u0ca6 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c86\u0cb9\u0cbe\u0cb0 \u0cae\u0ca4\u0ccd\u0ca4\u0cc1 \u0ca8\u0cbe\u0c97\u0cb0\u0cbf\u0c95 \u0caa\u0cc2\u0cb0\u0cc8\u0c95\u0cc6 \u0cb8\u0c9a\u0cbf\u0cb5 \u0c9c\u0cae\u0cc0\u0cb0\u0ccd\u200c \u0c85\u0cb9\u0cae\u0ca6\u0ccd\u200c \u0c85\u0cb5\u0cb0\u0cc1 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4 \u0cae\u0cbe\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0c86\u0c95\u0ccd\u0cb7\u0cc7\u0caa \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cb9\u0cbf\u0c82\u0ca6\u0cbf\u0ca8 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0\u0ca6 \u0cac\u0c9c\u0cc6\u0c9f\u0ccd\u200c \u0caf\u0ca5\u0cbe\u0cb5\u0ca4\u0ccd\u200c \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cbf \u0c85\u0ca8\u0ccd\u0ca8 \u0cad\u0cbe\u0c97\u0ccd\u0caf\u0ca6 \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0cae\u0cca\u0ca6\u0cb2\u0cbf\u0ca8\u0c82\u0ca4\u0cc7 \u0c8f\u0cb3\u0cc1 \u0c95\u0cc6.\u0c9c\u0cbf. \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cac\u0cc7\u0c95\u0cc1. \u0c89\u0cb3\u0cbf\u0c82\u0ca6\u0ca4\u0cc6, \u0cb9\u0cca\u0cb8 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0cb0\u0cc1\u0cb5 \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0ca4\u0cc6\u0cc2\u0c97\u0cb0\u0cbf \u0cac\u0cc7\u0cb3\u0cc6, \u0cb8\u0c95\u0ccd\u0c95\u0cb0\u0cc6, \u0c8e\u0ca3\u0ccd\u0ca3\u0cc6 \u0cae\u0ca4\u0ccd\u0ca4\u0cc1 \u0c89\u0caa\u0ccd\u0caa\u0cc1 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cc1 \u0c85\u0ca5\u0cb5\u0cbe \u0cac\u0cbf\u0ca1\u0cc1\u0cb5\u0cc1\u0ca6\u0cc1 \u0ca8\u0cbf\u0cae\u0c97\u0cc6 \u0cac\u0cbf\u0c9f\u0ccd\u0c9f \u0cb5\u0cbf\u0c9a\u0cbe\u0cb0 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c88 \u0c95\u0cbe\u0cb0\u0ca3\u0c95\u0ccd\u0c95\u0cbe\u0c97\u0cbf \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0cb9\u0cca\u0cb0\u0cc6 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cac\u0caf\u0cb8\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1 \u0c8f\u0cb3\u0cc1 \u0c95\u0cc6.\u0c9c\u0cbf. \u0c85\u0c95\u0ccd\u0c95\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0cac\u0c82\u0ca6\u0cbf\u0ca6\u0cc6.", "- \u0cb0\u0cab\u0cc0\u0c95\u0ccd\u200c \u0c85\u0cb9\u0ccd\u0cae\u0ca6\u0ccd\u200c"], "title": "\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c95\u0cc8\u0cae\u0cc7\u0cb2\u0cc1"},
{"url": "https://www.udayavani.com/kannada/news/state-news/317357/cauvery-villages-drowned-in-bhoragareta", "content": ["\u0cae\u0cc8\u0cb8\u0cc2\u0cb0\u0cc1: \u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cac\u0cc1\u0ca7\u0cb5\u0cbe\u0cb0 \u0c95\u0cc6\u0cc2\u0c82\u0c9a \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf\u0ca6\u0ccd\u0ca6 \u0cb5\u0cb0\u0cc1\u0ca3\u0ca8 \u0c85\u0cac\u0ccd\u0cac\u0cb0, \u0cb0\u0cbe\u0ca4\u0ccd\u0cb0\u0cbf \u0cb5\u0cc7\u0cb3\u0cc6\u0c97\u0cc6 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0c92\u0cb3 \u0cb9\u0cb0\u0cbf\u0cb5\u0cbf\u0ca8 \u0caa\u0ccd\u0cb0\u0cae\u0cbe\u0ca3 \u0cb9\u0cc6\u0c9a\u0ccd\u0c9a\u0cbf\u0ca6\u0ccd\u0ca6\u0cc1,\u0c95\u0caa\u0cbf\u0cb2\u0cbe \u0ca8\u0ca6\u0cbf\u0caa\u0cbe\u0ca4\u0ccd\u0cb0\u0ca6 \u0ca4\u0cbe\u0cb2\u0cc2\u0c95\u0cc1\u0c97\u0cb3\u0cb2\u0ccd\u0cb2\u0cbf \u0cb5\u0cbe\u0cb0\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0ca8\u0cc7 \u0cac\u0cbe\u0cb0\u0cbf\u0c97\u0cc6 \u0caa\u0ccd\u0cb0\u0cb5\u0cbe\u0cb9 \u0cad\u0cc0\u0ca4\u0cbf \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0cc6.", "\u0c95\u0cb3\u0cc6\u0ca6 \u0c92\u0c82\u0ca6\u0cc1 \u0cb5\u0cbe\u0cb0\u0ca6\u0cbf\u0c82\u0ca6 \u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0ca6 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0c95\u0cc7\u0cb0\u0cb3\u0ca6 \u0c97\u0ca1\u0cbf\u0caf\u0cb2\u0ccd\u0cb2\u0cbf \u0cac\u0cb0\u0cc1\u0cb5 \u0ca8\u0cbe\u0c97\u0cb0\u0cb9\u0cca\u0cb3\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c89\u0ca6\u0ccd\u0caf\u0cbe\u0ca8\u0cb5\u0ca8\u0ca6 \u0c85\u0c82\u0c9a\u0cbf\u0ca8\u0cb2\u0ccd\u0cb2\u0cbf \u0cac\u0cb0\u0cc1\u0cb5 \u0c8e\u0c9a\u0ccd\u200c.\u0ca1\u0cbf.\u0c95\u0ccb\u0c9f\u0cc6 \u0ca4\u0cbe\u0cb2\u0cc2\u0c95\u0cbf\u0ca8 \u0cac\u0cbe\u0cb5\u0cb2\u0cbf, \u0ca1\u0cbf.\u0cac\u0cbf.\u0c95\u0cc1\u0caa\u0ccd\u0caa\u0cc6, \u0cae\u0c9a\u0ccd\u0c9a\u0cbe\u0cb0\u0cc1,\u0cac\u0cc0\u0c9a\u0ca8\u0cb9\u0cb3\u0ccd\u0cb3\u0cbf \u0cad\u0cbe\u0c97\u0ca6\u0cb2\u0ccd\u0cb2\u0cbf \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6 \u0cae\u0ca8\u0cc6\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0ca8\u0cc1\u0c97\u0ccd\u0c97\u0cbf, \u0cb9\u0cb2\u0cb5\u0cc1 \u0cb0\u0cb8\u0ccd\u0ca4\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0cb5\u0cbe\u0c97\u0cbf, \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c95\u0ca1\u0cbf\u0ca4\u0c97\u0cc6\u0cc2\u0c82\u0ca1\u0cc1, \u0cb5\u0cbe\u0cb9\u0ca8 \u0cb8\u0c82\u0c9a\u0cbe\u0cb0\u0cb5\u0cc2 \u0c87\u0cb2\u0ccd\u0cb2\u0ca6\u0cc7 \u0c9c\u0ca8\u0c9c\u0cc0\u0cb5\u0ca8 \u0c85\u0cb8\u0ccd\u0ca4\u0cb5\u0ccd\u0caf\u0cb8\u0ccd\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0cb9\u0cbe\u0ca1\u0cbf\u0c97\u0cb3\u0cb2\u0ccd\u0cb2\u0cbf \u0cb5\u0cbe\u0cb8\u0cbf\u0cb8\u0cc1\u0cb5 \u0c97\u0cbf\u0cb0\u0cbf\u0c9c\u0ca8\u0cb0\u0cc1 \u0cb8\u0c82\u0c95\u0cb7\u0ccd\u0c9f\u0c95\u0ccd\u0c95\u0cc6 \u0cb8\u0cbf\u0cb2\u0cc1\u0c95\u0cbf\u0ca6\u0ccd\u0ca6\u0cb0\u0cc1.", "\u0ca8\u0c82\u0c9c\u0ca8\u0c97\u0cc2\u0ca1\u0cc1 \u0cb6\u0ccd\u0cb0\u0cc0\u0c95\u0c82\u0ca0\u0cc7\u0cb6\u0ccd\u0cb5\u0cb0 \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0ca6 \u0cb9\u0ca6\u0cbf\u0ca8\u0cbe\u0cb0\u0cc1 \u0c95\u0cbe\u0cb2\u0cc1 \u0cae\u0c82\u0c9f\u0caa, \u0cb8\u0ccd\u0ca8\u0cbe\u0ca8\u0c98\u0c9f\u0ccd\u0c9f\u0c97\u0cb3\u0cc1 \u0cae\u0cc1\u0cb3\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb2\u0ccd\u0cb2\u0ca6\u0cc6, \u0ca6\u0cc7\u0cb5\u0cbe\u0cb2\u0caf\u0ca6 \u0cac\u0cb3\u0cbf\u0caf \u0cb5\u0cbe\u0cb9\u0ca8 \u0ca8\u0cbf\u0cb2\u0cc1\u0c97\u0ca1\u0cc6 \u0ca4\u0cbe\u0ca3\u0cb5\u0cc2 \u0c9c\u0cb2\u0cbe\u0cb5\u0cc3\u0ca4\u0cb5\u0cbe\u0c97\u0cbf \u0caf\u0cbe\u0ca4\u0ccd\u0cb0\u0cbf\u0c95\u0cb0\u0cc1 \u0cb8\u0c82\u0c95\u0cb7\u0ccd\u0c9f \u0c8e\u0ca6\u0cc1\u0cb0\u0cbf\u0cb8\u0cc1\u0cb5\u0c82\u0ca4\u0cbe\u0c97\u0cbf\u0ca4\u0ccd\u0ca4\u0cc1. \u0ca8\u0ca6\u0cbf \u0c89\u0c95\u0ccd\u0c95\u0cbf\u0cb9\u0cb0\u0cbf\u0ca6 \u0caa\u0cb0\u0cbf\u0ca3\u0cbe\u0cae \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6 \u0c87\u0c95\u0ccd\u0c95\u0cc6\u0cb2\u0c97\u0cb3 \u0ca8\u0cc2\u0cb0\u0cbe\u0cb0\u0cc1 \u0c8e\u0c95\u0cb0\u0cc6 \u0c9c\u0cae\u0cc0\u0ca8\u0cc1 \u0c9c\u0cb2\u0cbe\u0cb5\u0cc3\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0c95\u0cc3\u0cb7\u0cbf \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cc6 \u0cb9\u0cbf\u0ca8\u0ccd\u0ca8\u0ca1\u0cc6 \u0c89\u0c82\u0c9f\u0cbe\u0c97\u0cbf\u0ca6\u0cc6.", "\u0c95\u0cbe\u0cb5\u0cc7\u0cb0\u0cbf\u0caf \u0cad\u0ccb\u0cb0\u0ccd\u0c97\u0cb0\u0cc6\u0ca4: \u0c95\u0cc6\u0cc2\u0ca1\u0c97\u0cc1, \u0cae\u0cb2\u0cc6\u0ca8\u0cbe\u0ca1\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0cbe\u0caa\u0c95 \u0cae\u0cb3\u0cc6 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0c92\u0cb3 \u0cb9\u0cb0\u0cbf\u0cb5\u0cbf\u0ca8 \u0caa\u0ccd\u0cb0\u0cae\u0cbe\u0ca3 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \u0cb9\u0cbe\u0cb0\u0c82\u0c97\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 36,179 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 36,866 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 42,607 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 49,750 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0ca6\u0cb0 \u0caa\u0cb0\u0cbf\u0ca3\u0cbe\u0cae \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 1 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 1.5 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c\u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0ca6\u0cb0\u0cbf\u0c82\u0ca6\u0cbe\u0c97\u0cbf \u0ca4\u0cbf.\u0ca8\u0cb0\u0cb8\u0cc0\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0ca4\u0cb2\u0cc6\u0ca6\u0ccb\u0cb0\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6.", "\u0cb9\u0cc6\u0cae\u0ccd\u0cae\u0cbf\u0c97\u0cc6 \u0cb8\u0cc7\u0ca4\u0cc1\u0cb5\u0cc6 \u0cae\u0cc7\u0cb2\u0cc6 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca4: \u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf \u0c89\u0c95\u0ccd\u0c95\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca4\u0cbf.\u0ca8\u0cb0\u0cb8\u0cc0\u0caa\u0cc1\u0cb0 \u0caa\u0c9f\u0ccd\u0c9f\u0ca3\u0ca6 \u0c87\u0ca4\u0cbf\u0cb9\u0cbe\u0cb8 \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0c97\u0cc1\u0c82\u0c9c\u0cbe \u0ca8\u0cb0\u0cb8\u0cbf\u0c82\u0cb9\u0cb8\u0ccd\u0cb5\u0cbe\u0cae\u0cbf \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0ca6 \u0cac\u0cb3\u0cbf \u0ca8\u0ca6\u0cbf\u0c97\u0cc6 \u0c95\u0c9f\u0ccd\u0c9f\u0cb2\u0cbe\u0c97\u0cbf\u0cb0\u0cc1\u0cb5 \u0cae\u0cc6\u0c9f\u0ccd\u0c9f\u0cbf\u0cb2\u0cc1 \u0cae\u0cc1\u0cb3\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0c87\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0cae\u0cc6\u0c9f\u0ccd\u0c9f\u0cbf\u0cb2\u0cc1\u0c97\u0cb3\u0cb7\u0ccd\u0c9f\u0cc7 \u0cac\u0cbe\u0c95\u0cbf \u0c89\u0cb3\u0cbf\u0ca6\u0cbf\u0ca6\u0cc6. \u0cae\u0cc1\u0ca8\u0ccd\u0ca8\u0cc6\u0c9a\u0ccd\u0c9a\u0cb0\u0cbf\u0c95\u0cc6 \u0c95\u0ccd\u0cb0\u0cae\u0cb5\u0cbe\u0c97\u0cbf \u0ca8\u0ca6\u0cbf\u0caf \u0cae\u0cc6\u0c9f\u0ccd\u0c9f\u0cbf\u0cb2\u0cc1\u0c97\u0cb3 \u0cac\u0cb3\u0cbf \u0cac\u0ccd\u0caf\u0cbe\u0cb0\u0cbf\u0c95\u0cc7\u0ca1\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0cc6. \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6 \u0c97\u0ca6\u0ccd\u0ca6\u0cc6\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0ca8\u0cc1\u0c97\u0ccd\u0c97\u0cbf\u0ca6\u0cc6. \u0ca4\u0cb2\u0c95\u0cbe\u0ca1\u0cbf\u0c97\u0cc6 \u0cb8\u0c82\u0c95\u0cb0\u0ccd\u0caa \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0cb9\u0cc6\u0cae\u0ccd\u0cae\u0cbf\u0c97\u0cc6 \u0cb8\u0cc7\u0ca4\u0cc1\u0cb5\u0cc6\u0caf \u0cae\u0cc7\u0cb2\u0cc2 \u0c95\u0caa\u0cbf\u0cb2\u0cc6\u0caf \u0ca8\u0cc0\u0cb0\u0cc1 \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cb8\u0cc1\u0ca4\u0ccd\u0ca4\u0cc2\u0cb0\u0cc1 \u0cb8\u0cc7\u0ca4\u0cc1\u0cb5\u0cc6\u0caf \u0cae\u0cc7\u0cb2\u0cc2 \u0ca8\u0cc0\u0cb0\u0cc1 \u0cb9\u0cb0\u0cbf\u0caf\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0c82\u0c9a\u0cbe\u0cb0 \u0cae\u0ca4\u0ccd\u0ca4\u0cc6 \u0cb8\u0ccd\u0ca5\u0c97\u0cbf\u0ca4\u0c97\u0cc6\u0cc2\u0cb3\u0ccd\u0cb3\u0cb2\u0cbf\u0ca6\u0cc6.", "\u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f: \u0c95\u0cc6\u0cc2\u0ca1\u0c97\u0cc1, \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1, \u0cb6\u0cbf\u0cb5\u0cae\u0cca\u0c97\u0ccd\u0c97 , \u0cb9\u0cbe\u0cb8\u0ca8 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cc1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0ca6\u0c95\u0ccd\u0cb7\u0cbf\u0ca3 \u0c92\u0cb3\u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0ca8 \u0c90\u0ca6\u0cc1 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbe\u0c97\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cb5\u0cbe\u0cae\u0cbe\u0ca8 \u0c87\u0cb2\u0cbe\u0c96\u0cc6 \u0cae\u0cc1\u0ca8\u0ccd\u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0c87\u0ca8\u0ccd\u0ca8\u0cc2 \u0c85\u0ca7\u0cbf\u0c95 \u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0c92\u0cb3 \u0cb9\u0cb0\u0cbf\u0cb5\u0cc1 \u0cac\u0cb0\u0cb2\u0cbf\u0ca6\u0ccd\u0ca6\u0cc1, \u0c95\u0cbe\u0cb5\u0cc7\u0cb0\u0cbf \u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f\u0cb5\u0ca8\u0ccd\u0ca8\u0cc2 \u0cae\u0cc0\u0cb0\u0cbf \u0cb9\u0cb0\u0cbf\u0caf\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0cb9\u0cc6\u0c9a\u0ccd\u0c9a\u0cbf\u0ca6\u0cc6.", "\u0c9c\u0c82\u0c9f\u0cbf \u0cb8\u0cae\u0cc0\u0c95\u0ccd\u0cb7\u0cc6: \u0c95\u0caa\u0cbf\u0cb2\u0cbe \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0ca8\u0c82\u0c9c\u0ca8\u0c97\u0cc2\u0ca1\u0cc1 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf \u0ca8\u0cc2\u0cb0\u0cbe\u0cb0\u0cc1 \u0c8e\u0c95\u0cb0\u0cc6 \u0c97\u0ca6\u0ccd\u0ca6\u0cc6 \u0c9c\u0cb2\u0cbe\u0cb5\u0cc3\u0ca4\u0cb5\u0cbe\u0c97\u0cbf\u0ca6\u0cc6. \u0c8e\u0c9a\u0ccd\u200c.\u0ca1\u0cbf.\u0c95\u0ccb\u0c9f\u0cc6 \u0cae\u0ca4\u0ccd\u0ca4\u0cc1 \u0ca4\u0cbf.\u0ca8\u0cb0\u0cb8\u0cc0\u0caa\u0cc1\u0cb0, \u0cae\u0cc8\u0cb8\u0cc2\u0cb0\u0cc1 \u0ca4\u0cbe\u0cb2\u0cc2\u0c95\u0cbf\u0ca8 \u0cb5\u0cb0\u0cc1\u0ca3\u0cbe \u0cb9\u0ccb\u0cac\u0cb3\u0cbf\u0caf\u0cb2\u0ccd\u0cb2\u0cbf \u0c9c\u0cae\u0cc0\u0ca8\u0cc1\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0ca8\u0cc1\u0c97\u0ccd\u0c97\u0cbf \u0cb9\u0cbe\u0ca8\u0cbf\u0caf\u0cbe\u0c97\u0cbf\u0ca6\u0cc6. \u0caa\u0ccd\u0cb0\u0cb5\u0cbe\u0cb9\u0ca6\u0cbf\u0c82\u0ca6 \u0c89\u0c82\u0c9f\u0cbe\u0ca6 \u0cb9\u0cbe\u0ca8\u0cbf\u0caf \u0cac\u0c97\u0ccd\u0c97\u0cc6 \u0c95\u0c82\u0ca6\u0cbe\u0caf \u0cae\u0ca4\u0ccd\u0ca4\u0cc1 \u0c95\u0cc3\u0cb7\u0cbf \u0c87\u0cb2\u0cbe\u0c96\u0cc6 \u0c9c\u0c82\u0c9f\u0cbf\u0caf\u0cbe\u0c97\u0cbf \u0cb8\u0cae\u0cc0\u0c95\u0ccd\u0cb7\u0cc6 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb8\u0cae\u0cc0\u0c95\u0ccd\u0cb7\u0cc6 \u0cb5\u0cb0\u0ca6\u0cbf \u0cac\u0c82\u0ca6 \u0ca8\u0c82\u0ca4\u0cb0\u0cb5\u0cb7\u0ccd\u0c9f\u0cc7 \u0c8e\u0cb7\u0ccd\u0c9f\u0cc1 \u0c8e\u0c95\u0cb0\u0cc6 \u0cb9\u0cbe\u0ca8\u0cbf\u0c97\u0cc0\u0ca1\u0cbe\u0c97\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cb2\u0cbf\u0ca6\u0cc6.", "\u0c97\u0ca6\u0ccd\u0ca6\u0cc6\u0c97\u0cb3\u0cb2\u0ccd\u0cb2\u0cbf \u0cad\u0ca4\u0ccd\u0ca4\u0ca6 \u0c92\u0c9f\u0ccd\u0cb2\u0cc1 \u0cb9\u0cbe\u0ca8\u0cbf\u0c97\u0cc0\u0ca1\u0cbe\u0c97\u0cbf\u0ca6\u0ccd\u0ca6\u0cb0\u0cc6, \u0cae\u0ca4\u0ccd\u0ca4\u0cc6 \u0c92\u0c9f\u0ccd\u0cb2\u0cc1 \u0cb9\u0cbe\u0c95\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cc1\u0cb5\u0c82\u0ca4\u0cc6 \u0c87\u0ca8\u0ccd\u0ca8\u0cc2 10\u0cb0\u0cbf\u0c82\u0ca6 15 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0cb0\u0cc8\u0ca4 \u0cb8\u0c82\u0caa\u0cb0\u0ccd\u0c95 \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0ca4\u0ccd\u0ca4\u0ca8\u0cc6 \u0cad\u0ca4\u0ccd\u0ca4 \u0cb5\u0cbf\u0ca4\u0cb0\u0ca3\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c9c\u0c82\u0c9f\u0cbf \u0c95\u0cc3\u0cb7\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0ccb\u0cae\u0cb8\u0cc1\u0c82\u0ca6\u0ccd\u0cb0\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cac\u0cbf\u0ca8\u0cbf \u0c92\u0cb3 \u0cb9\u0cb0\u0cbf\u0cb5\u0cc1 \u0cb9\u0cc6\u0c9a\u0ccd\u0c9a\u0cb3\u0cae\u0c82\u0c97\u0cb3\u0cb5\u0cbe\u0cb0\u0ca6\u0cbf\u0c82\u0ca6 \u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cae\u0cb3\u0cc6\u0caf \u0caa\u0ccd\u0cb0\u0cae\u0cbe\u0ca3 \u0ca4\u0c97\u0ccd\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0c92\u0cb3 \u0cb9\u0cb0\u0cbf\u0cb5\u0cbf\u0ca8 \u0caa\u0ccd\u0cb0\u0cae\u0cbe\u0ca3\u0cb5\u0cc2 \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf \u0c9c\u0ca8\u0c9c\u0cc0\u0cb5\u0ca8 \u0cb8\u0cb9\u0c9c \u0cb8\u0ccd\u0ca5\u0cbf\u0ca4\u0cbf\u0c97\u0cc6 \u0cae\u0cb0\u0cb3\u0cc1\u0cb5 \u0cae\u0cc1\u0ca8\u0ccd\u0ca8\u0cb5\u0cc7 \u0cae\u0ca4\u0ccd\u0ca4\u0cc6 \u0cae\u0cb3\u0cc6 \u0caa\u0ccd\u0cb0\u0cae\u0cbe\u0ca3 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 74,190 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 70,000 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cb9\u0cbe\u0c97\u0cc2 1250 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0ca6\u0cb0\u0cbf\u0c82\u0ca6\u0cbe\u0c97\u0cbf \u0c95\u0caa\u0cbf\u0cb2\u0cbe \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc6 \u0caa\u0ccd\u0cb0\u0cb5\u0cbe\u0cb9\u0ca6 \u0cad\u0cc0\u0ca4\u0cbf \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0cc6.", "\u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0ca4\u0c82\u0ca1 \u0cb0\u0c9a\u0ca8\u0cc6\u0cae\u0cc8\u0cb8\u0cc2\u0cb0\u0cc1: \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cc1\u0c82\u0c9c\u0cbe\u0c97\u0ccd\u0cb0\u0ca4\u0cbe \u0c95\u0ccd\u0cb0\u0cae\u0cb5\u0cbe\u0c97\u0cbf \u0cb0\u0cbe\u0c9c\u0ccd\u0caf \u0caa\u0ccd\u0cb0\u0c95\u0cc3\u0ca4\u0cbf \u0cb5\u0cbf\u0c95\u0ccb\u0caa \u0ca8\u0cbf\u0cb0\u0ccd\u0cb5\u0cb9\u0ca3\u0cbe \u0ca4\u0c82\u0ca1 \u0cb9\u0cbe\u0c97\u0cc2 \u0cb8\u0ccd\u0ca5\u0cb3\u0cc0\u0caf \u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0ca0\u0cbe\u0ca3\u0cc6\u0c97\u0cb3 \u0cb8\u0cbf\u0cac\u0ccd\u0cac\u0c82\u0ca6\u0cbf\u0c97\u0cb3\u0ca8\u0ccd\u0ca8\u0cca\u0cb3\u0c97\u0cc6\u0cc2\u0c82\u0ca1 \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0cb0\u0c9a\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c8e\u0c9a\u0ccd\u200c.\u0ca1\u0cbf.\u0c95\u0ccb\u0c9f\u0cc6\u0caf\u0cb2\u0ccd\u0cb2\u0cbf \u0cac\u0ccb\u0c9f\u0ccd\u200c,\u0cb2\u0cc8\u0cab\u0ccd \u0c9c\u0cbe\u0c95\u0cc6\u0c9f\u0ccd\u0cb8\u0ccd\u200c, \u0cb0\u0ccb\u0caa\u0ccd\u200c \u0cb5\u0cc7 \u0c92\u0cb3\u0c97\u0cc6\u0cc2\u0c82\u0ca1 17 \u0c9c\u0ca8\u0cb0 \u0ca4\u0c82\u0ca1, \u0ca4\u0cbf.\u0ca8\u0cb0\u0cb8\u0cc0\u0caa\u0cc1\u0cb0\u0ca6\u0cb2\u0ccd\u0cb2\u0cbf 11 \u0c9c\u0ca8\u0cb0 \u0ca4\u0c82\u0ca1, \u0ca8\u0c82\u0c9c\u0ca8\u0c97\u0cc2\u0ca1\u0cbf\u0ca8\u0cb2\u0ccd\u0cb2\u0cbf 14 \u0c9c\u0ca8\u0cb0 \u0c8e\u0cb8\u0ccd\u200c\u0ca1\u0cbf\u0c86\u0cb0\u0ccd\u200c\u0cab\u0ccd \u0ca4\u0c82\u0ca1 \u0cb9\u0cbe\u0c97\u0cc2 \u0cae\u0cc8\u0cb8\u0cc2\u0cb0\u0cbf\u0ca8 \u0cb8\u0cb0\u0cb8\u0ccd\u0cb5\u0ca4\u0cbf\u0caa\u0cc1\u0cb0\u0c82 \u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0ca0\u0cbe\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0ca3\u0ccd\u0ca3 \u0ca6\u0ccb\u0ca3\u0cbf\u0caf\u0ca8\u0ccd\u0ca8\u0cc1 \u0cb8\u0c9c\u0ccd\u0c9c\u0cc1\u0c97\u0cc6\u0cc2\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c89\u0cb3\u0cbf\u0ca6 \u0cb8\u0cbf\u0cac\u0ccd\u0cac\u0c82\u0ca6\u0cbf\u0caf\u0ca8\u0ccd\u0ca8\u0cc1 \u0cae\u0cc2\u0cb0\u0cc1 \u0ca4\u0c82\u0ca1\u0c97\u0cb3\u0cbe\u0c97\u0cbf \u0cb0\u0c9a\u0cbf\u0cb8\u0cbf\u0ca6\u0ccd\u0ca6\u0cc1, \u0c8e\u0cb0\u0ca1\u0cc1 \u0ca4\u0c82\u0ca1\u0c97\u0cb3\u0ca8\u0ccd\u0ca8\u0cc1 \u0c97\u0ccb\u0ca3\u0cbf\u0c95\u0cc6\u0cc2\u0caa\u0ccd\u0caa \u0cae\u0ca4\u0ccd\u0ca4\u0cc1 \u0cae\u0ca1\u0cbf\u0c95\u0cc7\u0cb0\u0cbf\u0c97\u0cc6, \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0ca4\u0c82\u0ca1\u0cb5\u0ca8\u0ccd\u0ca8\u0cc1 \u0cb6\u0ccd\u0cb0\u0cc0\u0cb0\u0c82\u0c97\u0caa\u0c9f\u0ccd\u0c9f\u0ca3\u0c95\u0ccd\u0c95\u0cc6 \u0c95\u0cb3\u0cc1\u0cb9\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c9c\u0cbf\u0cb2\u0ccd\u0cb2\u0cbe \u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0c85\u0ca7\u0cbf\u0c95\u0cbe\u0cb0\u0cbf \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cb9\u0cbe\u0caf\u0cb5\u0cbe\u0ca3\u0cbf \u0c86\u0cb0\u0c82\u0cad\u0cae\u0cc8\u0cb8\u0cc2\u0cb0\u0cc1: \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cc8\u0cb8\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0cb8\u0cb9\u0cbe\u0caf\u0cb5\u0cbe\u0ca3\u0cbf \u0c86\u0cb0\u0c82\u0cad\u0cbf\u0cb8\u0cb2\u0cbe\u0c97\u0cbf\u0ca6\u0cc6.\u0ca6\u0cbf\u0ca8\u0ca6 24\u0c97\u0c82\u0c9f\u0cc6\u0c97\u0cb3 \u0c95\u0cbe\u0cb2 \u0cae\u0cc2\u0cb0\u0cc1 \u0caa\u0cbe\u0cb3\u0cbf\u0caf\u0cb2\u0ccd\u0cb2\u0cbf \u0ca4\u0cb9\u0cb6\u0cc0\u0cb2\u0ccd\u0ca6\u0cbe\u0cb0\u0ccd\u200c \u0ca6\u0cb0\u0ccd\u0c9c\u0cc6\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0cb9\u0cbe\u0caf\u0cb5\u0cbe\u0ca3\u0cbf\u0caf\u0cb2\u0ccd\u0cb2\u0cbf \u0c95\u0cb0\u0ccd\u0ca4\u0cb5\u0ccd\u0caf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cca\u0ca6\u0cb2 \u0caa\u0cbe\u0cb3\u0cbf\u0caf\u0cb2\u0ccd\u0cb2\u0cbf \u0cac\u0cc6\u0cb3\u0c97\u0ccd\u0c97\u0cc6 6\u0cb0\u0cbf\u0c82\u0ca6 \u0cae\u0ca7\u0ccd\u0caf\u0cbe\u0cb9\u0ccd\u0ca8 2\u0c97\u0c82\u0c9f\u0cc6\u0cb5\u0cb0\u0cc6\u0c97\u0cc6 \u0cb0\u0c95\u0ccd\u0cb7\u0cbf\u0ca4\u0cbe \u0c95\u0cc6.\u0c86\u0cb0\u0ccd\u200c. \u0c95\u0cb0\u0ccd\u0ca4\u0cb5\u0ccd\u0caf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cc1, \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cca:9906844669 \u0cae\u0cc2\u0cb2\u0c95 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cac\u0cb9\u0cc1\u0ca6\u0cc1. \u0cae\u0ca7\u0ccd\u0caf\u0cbe\u0cb9\u0ccd\u0ca8 2 \u0cb0\u0cbf\u0c82\u0ca6 \u0cb0\u0cbe\u0ca4\u0ccd\u0cb0\u0cbf 10\u0c97\u0c82\u0c9f\u0cc6\u0cb5\u0cb0\u0cc6\u0c97\u0cc6 2\u0ca8\u0cc7 \u0caa\u0cbe\u0cb3\u0cbf\u0caf\u0cb2\u0ccd\u0cb2\u0cbf \u0cae\u0cb9\u0cc7\u0cb6\u0ccd\u200c \u0c95\u0cc1\u0cae\u0cbe\u0cb0\u0ccd\u200c \u0c95\u0cc6.\u0c8e\u0c82. \u0c95\u0cb0\u0ccd\u0ca4\u0cb5\u0ccd\u0caf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cc1, \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0cae\u0cca:97397 21530 \u0cae\u0cc2\u0cb2\u0c95 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cac\u0cb9\u0cc1\u0ca6\u0cc1. \u0cb0\u0cbe\u0ca4\u0ccd\u0cb0\u0cbf 10 \u0cb0\u0cbf\u0c82\u0ca6 \u0cac\u0cc6\u0cb3\u0c97\u0ccd\u0c97\u0cc6 6\u0c97\u0c82\u0c9f\u0cc6\u0cb5\u0cb0\u0cc6\u0c97\u0cc6 3\u0ca8\u0cc7 \u0caa\u0cbe\u0cb3\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0c97 \u0caa\u0ccd\u0cb0\u0cb6\u0cbe\u0c82\u0ca4\u0ccd\u200c \u0cb9\u0cbe\u0c97\u0cc2 \u0c95\u0cc1\u0c82\u0c9c\u0cbf \u0c85\u0cb9\u0ccd\u0cae\u0ca6\u0ccd\u200c \u0c95\u0cb0\u0ccd\u0ca4\u0cb5\u0ccd\u0caf \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cc1,\u0cae\u0cca:99160 90800, 9740125662 \u0c87\u0cb2\u0ccd\u0cb2\u0cbf\u0c97\u0cc6 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cac\u0cb9\u0cc1\u0ca6\u0cc1."], "title": "\u0c95\u0cbe\u0cb5\u0cc7\u0cb0\u0cbf \u0cad\u0ccb\u0cb0\u0ccd\u0c97\u0cb0\u0cc6\u0ca4\u0c95\u0ccd\u0c95\u0cc6 \u0cae\u0cc1\u0cb3\u0cc1\u0c97\u0cbf\u0ca6 \u0cb9\u0cb3\u0ccd\u0cb3\u0cbf\u0c97\u0cb3\u0cc1"},
{"url": "https://www.udayavani.com/kannada/news/state-news/316912/heavy-rain-in-costal-karnataka-kodaagu", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cb2\u0cc6\u0ca8\u0cbe\u0ca1\u0cc1, \u0c95\u0cb0\u0cbe\u0cb5\u0cb3\u0cbf, \u0c95\u0cc6\u0cc2\u0ca1\u0c97\u0cc1, \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cb8\u0cc7\u0cb0\u0cbf \u0cb0\u0cbe\u0c9c\u0ccd\u0caf\u0ca6 \u0cb9\u0cb2\u0cb5\u0cc6\u0ca1\u0cc6 \u0c86\u0cb6\u0ccd\u0cb2\u0cc7\u0cb7 \u0cae\u0cb3\u0cc6 \u0c85\u0cac\u0ccd\u0cac\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c88 \u0cad\u0cbe\u0c97\u0ca6 \u0ca8\u0ca6\u0cbf\u0c97\u0cb3\u0cc1 \u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb5\u0cc6. \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0caf \u0cb6\u0cbe\u0cb2\u0cbe-\u0c95\u0cbe\u0cb2\u0cc7\u0c9c\u0cc1\u0c97\u0cb3\u0cbf\u0c97\u0cc6 5 \u0ca6\u0cbf\u0ca8\u0c97\u0cb3 \u0c95\u0cbe\u0cb2 \u0cb0\u0c9c\u0cc6 \u0c98\u0ccb\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cc7 \u0cb5\u0cc7\u0cb3\u0cc6, \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0c97\u0cc6 \u0ca8\u0cc6\u0cb0\u0cc6 \u0cac\u0c82\u0ca6\u0cbf\u0ca6\u0ccd\u0ca6\u0cc1,\u00a0\u0c95\u0cc6\u0cb2 \u0cb8\u0cc7\u0ca4\u0cc1\u0cb5\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0cb5\u0cc6.", "\u0c9c\u0cb2\u0cbe\u0cb6\u0caf\u0c97\u0cb3\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cbf\u0ca1\u0cc1\u0c97\u0ca1\u0cc6: \u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1\u00a0\u0cb9\u0cbe\u0c97\u0cc2 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0cc0 \u0cb5\u0cb0\u0ccd\u0cb7\u0ca7\u0cbe\u0cb0\u0cc6\u0caf\u0cbf\u0c82\u0ca6 \u0c95\u0cbe\u0cb5\u0cc7\u0cb0\u0cbf \u0cad\u0ccb\u0cb0\u0ccd\u0c97\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c9c\u0cb2\u0cbe\u0cb6\u0caf\u0c97\u0cb3 \u0c92\u0cb3\u0cb9\u0cb0\u0cbf\u0cb5\u0cbf\u0ca8\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cb3\u0cb5\u0cbe\u0c97\u0cbf\u0ca6\u0cc6. \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c\u0ca8\u0cbf\u0c82\u0ca6 1.20 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c, \u0c97\u0cc6\u0cc2\u0cb0\u0cc2\u0cb0\u0cbf\u0ca8 \u0cb9\u0cc7\u0cae\u0cbe\u0cb5\u0ca4\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cbf\u0ca8\u0cbf\u0c82\u0ca6 50 \u0cb8\u0cbe\u0cb5\u0cbf\u0cb0\u00a0\u00a0\u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf \u0ca4\u0cc1\u0c82\u0cac\u0cb2\u0cc1 2 \u0c85\u0ca1\u0cbf \u0cac\u0cbe\u0c95\u0cbf: \u0c9c\u0cb2\u0cbe\u0ca8\u0caf\u0ca8 \u0caa\u0ccd\u0cb0\u0ca6\u0cc7\u0cb6\u0ca6 500 \u0c95\u0cbf.\u0cae\u0cc0. \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0ca6 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cbf\u0ca8 \u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 1819 \u0c85\u0ca1\u0cbf \u0ca4\u0cb2\u0cc1\u0caa\u0cb2\u0cc1 2\u0c85\u0ca1\u0cbf \u0cac\u0cbe\u0c95\u0cbf \u0c87\u0ca6\u0cc6. \u0cae\u0c82\u0c97\u0cb3\u0cb5\u0cbe\u0cb0 \u0c85\u0ca3\u0cc6\u0c95\u0c9f\u0ccd\u0c9f\u0cbf\u0ca8 9 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cc7\u0c9f\u0ccd\u200c \u0ca4\u0cc6\u0cb0\u0cc6\u0ca6\u0cc1 22 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0cb9\u0cca\u0cb0 \u0cac\u0cbf\u0ca1\u0cb2\u0cbe\u0c97\u0cbf\u0ca6\u0cc6. \u0cb6\u0cb0\u0cbe\u0cb5\u0ca4\u0cbf \u0c95\u0cc6\u0cc2\u0cb3\u0ccd\u0cb3\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0ca8\u0cbf\u0caf\u0c82\u0ca4\u0ccd\u0cb0\u0ca3\u0c95\u0ccd\u0c95\u0cbe\u0c97\u0cbf \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cbf\u0ca8\u0cbf\u0c82\u0ca6 33 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cac\u0cbf\u0ca1\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cb2\u0cbe\u0c97\u0cbf\u0ca6\u0cc6.\u00a0", "\u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0ca8\u0caf\u0ca8 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cb5\u0cbf\u0caa\u0cb0\u0cc0\u0ca4 \u0cae\u0cb3\u0cc6\u00a0\u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca8\u0cc0\u0cb0\u0cbf\u0ca8 \u0caa\u0ccd\u0cb0\u0cae\u0cbe\u0ca3 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6. \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf 1.20 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cb9\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c97\u0c82\u0c97\u0cbe\u0cb5\u0ca4\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0cb5\u0cbf\u0cb0\u0cc2\u0caa\u0cbe\u0caa\u0cc1\u0cb0\u0c97\u0ca1\u0ccd\u0ca1\u0cbf \u0c8b\u0cb7\u0cbf\u0cae\u0cc1\u0c96 \u0caa\u0cb0\u0ccd\u0cb5\u0ca4 \u0caa\u0ccd\u0cb0\u0ca6\u0cc7\u0cb6 \u0cb9\u0cbe\u0c97\u0cc2\u0ca8\u0cb5\u0cb5\u0cc3\u0c82\u0ca6\u0cbe\u0cb5\u0ca8 \u0c97\u0ca1\u0ccd\u0ca1\u0cbf \u0cb8\u0c82\u0caa\u0cc2\u0cb0\u0ccd\u0ca3 \u0c9c\u0cb2\u0cbe\u0cb5\u0cc3\u0ca4\u0cb5\u0cbe\u0c97\u0cbf\u0ca6\u0cc6. \u0c86\u0ca8\u0cc6\u0c97\u0cc6\u0cc2\u0c82\u0ca6\u0cbf \u0cb9\u0ca4\u0ccd\u0ca4\u0cbf\u0cb0\u0cb5\u0cbf\u0cb0\u0cc1\u0cb5 \u0cb6\u0ccd\u0cb0\u0cc0 \u0c95\u0cc3\u0cb7\u0ccd\u0ca3\u0ca6\u0cc7\u0cb5\u0cb0\u0cbe\u0caf \u0cb8\u0cae\u0cbe\u0ca7\u0cbf \u2002(64 \u0c95\u0cbe\u0cb2\u0cc1 \u0cae\u0c82\u0c9f\u0caa) \u0cb8\u0c82\u0caa\u0cc2\u0cb0\u0ccd\u0ca3 \u0cae\u0cc1\u0cb3\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0cc6. \u0ca8\u0cb5\u0cb5\u0cc3\u0c82\u0ca6\u0cbe\u0cb5\u0ca8\u0c95\u0ccd\u0c95\u0cc6 \u0cad\u0c95\u0ccd\u0ca4\u0cb0\u0cc1 \u0cb9\u0ccb\u0c97\u0cc1\u0cb5 \u0caf\u0cbe\u0c82\u0ca4\u0ccd\u0cb0\u0cbf\u0c95 \u0ca6\u0ccb\u0ca3\u0cbf \u0ca8\u0cbf\u0cb2\u0cc1\u0c97\u0ca1\u0cc6\u0caf\u0cbe\u0c97\u0cbf\u0cb5\u0cc6.\u00a0", "\u0c86\u0cb2\u0cae\u0c9f\u0ccd\u0c9f\u0cbf \u0cb2\u0cbe\u0cb2\u0cac\u0cb9\u0cbe\u0ca6\u0ccd\u0ca6\u0cc2\u0cb0 \u0cb6\u0cbe\u0cb8\u0ccd\u0ca4\u0ccd\u0cb0\u0cbf \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 92\u00a0\u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0ca8\u0cbe\u0cb0\u0cbe\u0caf\u0ca3\u0caa\u0cc1\u0cb0 \u0cac\u0cb8\u0cb5\u0cb8\u0cbe\u0c97\u0cb0\u00a0\u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cb7\u0ccd\u0c9f\u0cc7 \u0caa\u0ccd\u0cb0\u0cae\u0cbe\u0ca3\u0ca6 \u0ca8\u0cc0\u0cb0\u0ca8\u0ccd\u0ca8\u0cc1 \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0c97\u0cc6 \u0cb9\u0cb0\u0cbf\u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0cb8\u0cbf\u0cac\u0ccd\u0cac\u0c82\u0ca6\u0cbf \u0ca8\u0cbf\u0caf\u0ccb\u0c9c\u0ca8\u0cc6\u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6 \u0c9c\u0ca8\u0cb0\u0cc1 \u0cb8\u0cc1\u0cb0\u0c95\u0ccd\u0cb7\u0cbf\u0ca4 \u0cb8\u0ccd\u0ca5\u0cb3\u0c97\u0cb3\u0cbf\u0c97\u0cc6 \u0ca4\u0cc6\u0cb0\u0cb3\u0cc1\u0cb5\u0c82\u0ca4\u0cc6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c95\u0cbe\u0cb0\u0ccd\u0caf\u0cbe\u0c9a\u0cb0\u0ca3\u0cc6\u0c97\u0cbe\u0c97\u0cbf \u0c8e\u0ca8\u0ccd\u200c\u00a0\u0ca1\u0cbf\u0c86\u0cb0\u0ccd\u200c\u0c8e\u0cab\u0ccd \u0caa\u0ca1\u0cc6\u0caf\u0ca8\u0ccd\u0ca8\u0cc1 \u0cb8\u0c9c\u0ccd\u0c9c\u0cc1\u2002\u0c97\u0cc6\u0cc2\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0caa\u0ccd\u0cb0\u0cb5\u0cbe\u0cb8\u0cbf \u0ca4\u0cbe\u0ca3\u0c97\u0cb3 \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0caa\u0cca\u0cb2\u0cc0\u0cb8\u0ccd\u200c \u0cb8\u0cbf\u0cac\u0ccd\u0cac\u0c82\u0ca6\u0cbf\u0caf\u0ca8\u0ccd\u0ca8\u0cc1 \u0ca8\u0cbf\u0caf\u0ccb\u0c9c\u0cbf\u0cb8\u0cbf \u0c95\u0c9f\u0ccd\u0c9f\u0cc6\u0c9a\u0ccd\u0c9a\u0cb0 \u0cb5\u0cb9\u0cbf\u0cb8\u0cb2\u0cbe\u2002\u0c97\u0cbf\u0ca6\u0cc6. \u0cb0\u0c82\u0c97\u0ca8\u0ca4\u0cbf\u0c9f\u0ccd\u0c9f\u0cc1 \u0caa\u0c95\u0ccd\u0cb7\u0cbf\u0ca7\u0cbe\u0cae\u0c95\u0ccd\u0c95\u0cc6 \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0\u0cbf\u0c97\u0cc6 \u0ca8\u0cbf\u0cb7\u0cc7\u0ca7 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0cc6. \u0c95\u0cc6\u0cc2\u0ca1\u0c97\u0cbf\u0ca8 \u0cad\u0cbe\u0c97\u0cae\u0c82\u0ca1\u0cb2 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0cac\u0ccb\u0c9f\u0ccd\u200c \u0cb9\u0cbe\u0c97\u0cc2 \u0cb0\u0ccd\u0caf\u0cbe\u0c95\u0cbf\u0c82\u0c97\u0ccd\u200c \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf \u0cae\u0cc2\u0cb2\u0c95 \u0c97\u0ccd\u0cb0\u0cbe\u0cae\u0cb8\u0ccd\u0ca5\u0cb0 \u0cb8\u0c82\u0c9a\u0cbe\u0cb0\u0c95\u0ccd\u0c95\u0cc6 \u0c85\u0ca8\u0cc1\u0c95\u0cc2\u0cb2 \u0c95\u0cb2\u0ccd\u0caa\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cc7\u0ca4\u0cc1\u0cb5\u0cc6, \u0cae\u0ca8\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf\u0c97\u0cc6 \u0ca8\u0cc0\u0cb0\u0cc1 \u0cac\u0cbf\u0c9f\u0ccd\u0c9f\u0cbf\u0cb0\u0cc1\u0cb5 \u0caa\u0cb0\u0cbf\u0ca3\u0cbe\u0cae, \u0cb6\u0ccd\u0cb0\u0cc0\u0cb0\u0c82\u0c97\u2002\u0caa\u0c9f\u0ccd\u0c9f\u0ca3\u0ca6 \u0c90\u0ca4\u0cbf\u0cb9\u0cbe\u0cb8\u0cbf\u0c95 \u0cb5\u0cc6\u0cb2\u0ccd\u0cb2\u0cc6\u0cb8\u0ccd\u0cb2\u0cbf \u0cb8\u0cc7\u0ca4\u0cc1\u0cb5\u0cc6 \u0cae\u0cc1\u0cb3\u0cc1\u0c97\u0ca1\u0cc6\u0caf\u0cbe\u0c97\u0cc1\u0cb5 \u0cb9\u0c82\u0ca4 \u0ca4\u0cb2\u0cc1\u0caa\u0cbf\u0ca6\u0cc6. \u0caa\u0cb6\u0ccd\u0c9a\u0cbf\u0cae \u0cb5\u0cbe\u0cb9\u0cbf\u0ca8\u0cbf, \u0c85\u0cb2\u0ccd\u0cb2\u0cbf\u2002\u0cb0\u0cc1\u0cb5 \u0cae\u0cb9\u0cbe\u0cb0\u0cbe\u0c9c\u0cb0 \u0cae\u0c82\u0c9f\u0caa, \u0caa\u0cbf\u0c82\u0ca1\u0caa\u0ccd\u0cb0\u0ca6\u0cbe\u0ca8 \u0cae\u0c82\u0c9f\u0caa, \u0c85\u0cb0\u0cb3\u0cbf\u0c95\u0c9f\u0ccd\u0c9f\u0cc6, \u0cb0\u0c82\u0c97\u0ca8\u0cbe\u0ca5 \u0cb8\u0ccd\u0cb5\u0cbe\u0cae\u0cbf \u0ca6\u0cc7\u0c97\u0cc1\u0cb2\u0ca6 \u0cb8\u0cae\u0cc0\u0caa\u0ca6 \u0cb8\u0ccd\u0ca8\u0cbe\u0ca8 \u0c98\u0c9f\u0ccd\u0c9f, \u0c97\u0ccc\u0ca4\u0cae \u0c95\u0ccd\u0cb7\u0cc7\u0ca4\u0ccd\u0cb0, \u0ca8\u0cbf\u0cae\u0cbf\u0cb7\u0cbe\u0c82\u0cac \u0ca6\u0cc7\u0c97\u0cc1\u0cb2\u0ca6 \u0cb8\u0ccd\u0ca8\u0cbe\u0ca8 \u0c98\u0c9f\u0ccd\u0c9f \u0cb9\u0cbe\u0c97\u0cc2 \u0cac\u0c9f\u0ccd\u0c9f\u0cc6 \u0cac\u0ca6\u0cb2\u0cbe\u0caf\u0cbf\u0cb8\u0cc1\u0cb5 \u0c95\u0cc6\u0cc2\u0ca0\u0ca1\u0cbf\u0c97\u0cb3\u0cc1, \u0c97\u0cbe\u0c82\u0ca7\u0cc0\u0c9c\u0cbf \u0c9a\u0cbf\u0ca4\u0cbe\u0cad\u0cb8\u0ccd\u0cae\u0cac\u0cbf\u0c9f\u0ccd\u0c9f\u0cbf\u0cb0\u0cc1\u0cb5 \u0cb8\u0ccd\u0ca5\u0cb3\u0c97\u0cb3\u0cc1, \u0cb0\u0c82\u0c97\u0ca8\u0ca4\u0cbf\u0c9f\u0ccd\u0c9f\u0cc1 \u0caa\u0c95\u0ccd\u0cb7\u0cbf\u0ca7\u0cbe\u0cae\u0ca6 \u0ca8\u0ca1\u0cc1\u0c97\u0ca1\u0ccd\u0ca1\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u2002\u0c97\u0cc6\u0cc2\u0c82\u0ca1\u0cbf\u0cb5\u0cc6. \u0c9c\u0ca4\u0cc6\u0c97\u0cc6, \u0ca4\u0cbe\u0cb2\u0cc2\u0c95\u0cbf\u0ca8 \u0cb9\u0cb2\u0cb5\u0cc1 \u0c97\u0ccd\u0cb0\u0cbe\u0cae\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9\u0ca6 \u0cad\u0cc0\u0ca4\u0cbf \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0cc6. \u0cb0\u0c82\u0c97\u0ca8\u0ca4\u0cbf\u0c9f\u0ccd\u0c9f\u0cc1 \u0caa\u0c95\u0ccd\u0cb7\u0cbf\u0ca7\u0cbe\u0cae\u0ca6 \u0ca6\u0ccd\u0cb5\u0cc0\u0caa \u0c97\u0cb3\u0cb2\u0ccd\u0cb2\u0cbf \u0cae\u0ca3\u0ccd\u0ca3\u0cc1 \u0cb8\u0cb5\u0c95\u0cb3\u0cbf \u0ca4\u0caa\u0ccd\u0caa\u0cbf\u0cb8\u0cb2\u0cc1 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0ccd\u0ca6 1500 \u0cae\u0cb0\u0cb3\u0cc1 \u0cae\u0cc2\u0c9f\u0cc6\u0c97\u0cb3\u0cc1 \u0ca8\u0cc0\u0cb0\u0cbf\u0ca8\u0cb2\u0ccd\u0cb2\u0cbf \u0c95\u0cc6\u0cc2\u0c9a\u0ccd\u0c9a\u0cbf\u0cb9\u0ccb\u0c97\u0cbf\u0cb5\u0cc6.", "\u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0cad\u0cbe\u0c97\u2002\u0cae\u0c82\u0ca1\u0cb2\u0ca6 \u0cb6\u0ccd\u0cb0\u0cc0\u0cad\u0c97\u0c82\u0ca1\u0cc7\u0cb6\u0ccd\u0cb5\u0cb0 \u0ca6\u0cc7\u0cb5\u0cbe\u0cb2\u0caf\u0cb5\u0ca8\u0ccd\u0ca8\u0cc1 \u0c95\u0cbe\u0cb5\u0cc7\u0cb0\u0cbf, \u0c95\u0ca8\u0ccd\u0ca8\u0cbf\u0c95\u0cbe, \u0cb8\u0cc1\u0c9c\u0ccd\u0caf\u0ccb\u0ca4\u0cbf \u0ca8\u0ca6\u0cbf\u0c97\u0cb3\u0cc1 \u0c86\u0cb5\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c88 \u0cad\u0cbe\u0c97\u0ca6 \u0c97\u0ccd\u0cb0\u0cbe\u0cae\u0c97\u0cb3 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca4\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0ca4\u0ccd\u0cb0\u0cbf\u0cb5\u0cc7\u0ca3\u0cbf \u0cb8\u0c82\u0c97\u0cae \u0c89\u0c95\u0ccd\u0c95\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1\u0c9c\u0cbf\u0cb2\u0ccd\u0cb2\u0cc6\u0caf\u0cbe\u0ca6\u0ccd\u0caf\u0c82\u0ca4 \u0cae\u0cb3\u0cc6\u0caf\u0cbe\u0c97\u0cc1\u2002\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb6\u0cc3\u0c82\u0c97\u0cc7\u0cb0\u0cbf \u0ca6\u0cc7\u0c97\u0cc1\u0cb2\u0ca6 \u0cb8\u0cc1\u0ca4\u0ccd\u0ca4\u0cae\u0cc1\u0ca4\u0ccd\u0ca4\u0cb2\u0cbf\u0ca8 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cc1 \u0c9c\u0cb2\u0cbe\u2002\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0cb5\u0cc6.\u0c95\u0cb3\u0cb8\u0ca6\u0cbf\u0c82\u0ca6- \u0cb9\u0cca\u0cb0 \u0ca8\u0cbe\u0ca1\u0cbf\u0c97\u0cc6\u0cb8\u0c82\u0caa\u0cb0\u0ccd\u0c95 \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0cb9\u0cc6\u0cac\u0ccd\u0c9f\u0cbe\u0cb3\u0cc6 \u0cb8\u0cc7\u0ca4\u0cc1\u0cb5\u0cc6 42 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf 13\u0ca8\u0cc7 \u0cac\u0cbe\u0cb0\u0cbf\u0c97\u0cc6 \u0cae\u0cc1\u0cb3\u0cc1\u0c97\u0ca1\u0cc6\u2002\u0caf\u0cbe\u0caf\u0cbf\u0ca4\u0cc1. \u0ca4\u0cc1\u0c82\u0c97\u0cbe-\u0cad\u0ca6\u0ccd\u0cb0\u0cbe \u0ca8\u0ca6\u0cbf\u0c97\u0cb3\u0cc1 \u0ca4\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cae\u0cb2\u0cc6\u0ca8\u0cbe\u0ca1\u0cbf\u0ca8 \u0ca8\u0cc2\u0cb0\u0cbe\u0cb0\u0cc1 \u0c97\u0ccd\u0cb0\u0cbe\u0cae\u0c97\u0cb3\u0cbf\u0c97\u0cc6 \u0cb0\u0cb8\u0ccd\u0ca4\u0cc6 \u0cb8\u0c82\u0caa\u0cb0\u0ccd\u0c95\u0c95\u0ca1\u0cbf\u0ca4\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0c95\u0cb3\u0cb8- \u0cae\u0c82\u0c97\u0cb3\u0cc2\u0cb0\u0cc1 \u0cae\u0cbe\u0cb0\u0ccd\u0c97 \u0cac\u0c82\u0ca6\u0ccd\u200c \u0c86\u0c97\u0cbf\u0ca6\u0cc6.", "\u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0ca8\u0ca6\u0cbf\u0c97\u0cb3\u0cc1\u0c95\u0cc6\u0cc2\u0ca1\u0c97\u0cbf\u0ca8 \u0cb9\u0cbe\u0cb0\u0c82\u0c97\u0cbf \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0ca8\u0ca6\u0cbf\u0c97\u0cc6 \u0cad\u0cbe\u0cb0\u0cc0 \u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0cbe\u0cb8\u0ca8 \u0cb8\u0cae\u0cc0\u0caa\u0ca6 \u0cb0\u0cbe\u0cae\u0ca8\u0cbe\u0ca5\u0caa\u0cc1\u0cb0\u0ca6 \u0cac\u0cb3\u0cbf \u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf \u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb2\u0c95\u0ccd\u0cb7\u0ccd\u0cae\u0ca3 \u0ca4\u0cc0\u0cb0\u0ccd\u0ca5 \u0ca8\u0ca6\u0cbf \u0c89\u0c95\u0ccd\u0c95\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cac\u0cbe\u0cb3\u0cc6\u0cb2\u0cc6, \u0ca8\u0cbf\u0c9f\u0ccd\u0c9f\u0cc2\u0cb0\u0cc1 \u0cb0\u0cb8\u0ccd\u0ca4\u0cc6 \u0cb8\u0c82\u0caa\u0cc2\u0cb0\u0ccd\u0ca3 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0cb8\u0ca4\u0ca4 \u0cae\u0cb3\u0cc6\u0caf\u0cbf\u0c82\u0ca6 \u0ca8\u0cc7\u0ca4\u0ccd\u0cb0\u0cbe\u0cb5\u0ca4\u0cbf \u0cb9\u0cbe\u0c97\u0cc2 \u0c95\u0cc1\u0cae\u0cbe\u0cb0\u2002\u0ca7\u0cbe\u0cb0\u0cbe \u0ca8\u0ca6\u0cbf\u0c97\u0cb3\u0cc1 \u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c89\u0caa\u0ccd\u0caa\u0cbf\u0ca8\u0c82\u0c97\u0ca1\u0cbf\u0caf \u0cb6\u0ccd\u0cb0\u0cc0 \u0cb8\u0cb9\u0cb8\u0ccd\u0cb0 \u0cb2\u0cbf\u0c82\u0c97\u0cc7\u0cb6\u0ccd\u0cb5\u0cb0 - \u0cae\u0cb9\u0cbe\u0c95\u0cbe\u0cb3\u0cbf \u0ca6\u0cc7\u0cb5\u0cb8\u0ccd\u0ca5\u0cbe\u0ca8\u0ca6 \u0c85\u0c82\u0c97\u0cb3\u0c95\u0ccd\u0c95\u0cc6 \u0ca8\u0cc0\u0cb0\u0cc1 \u0cac\u0c82\u0ca6\u0cc1, \u0cb8\u0c82\u0c97\u0cae\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cc2\u0ca1\u0cbf\u0cb8\u0cbf\u0ca6\u0cc6. \u0c95\u0cc1\u0cae\u0cbe\u0cb0 \u0ca7\u0cbe\u0cb0\u0cbe \u0ca8\u0ca6\u0cbf \u0c89\u0c95\u0ccd\u0c95\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c86\u0cb2\u0c82\u0c95\u0cbe\u0cb0\u0cc1 \u0cb9\u0cbe\u0c97\u0cc2 \u0c95\u0cc1\u0c82\u0ca4\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0ca6 \u0cb9\u0cb2\u0cb5\u0cc1 \u0cae\u0ca8\u0cc6\u2002\u0c97\u2002\u0cb3\u0cbf\u0c97\u0cc6 \u0ca8\u0cc6\u0cb0\u0cc6 \u0ca8\u0cc0\u0cb0\u0cc1 \u0ca8\u0cc1\u0c97\u0ccd\u0c97\u0cbf\u0ca6\u0cc6.", "\u0cb6\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cb0\u0c9c\u0cc6: \u0cae\u0cb3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0ca6.\u0c95.\u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0cae\u0c82\u0c97\u0cb3\u0cb5\u0cbe\u0cb0\u0cb5\u0cc2 \u0caa\u0ca6\u0cb5\u0cbf \u0c95\u0cbe\u0cb2\u0cc7\u0c9c\u0cc1 \u0cb8\u0cb9\u0cbf\u0ca4 \u0c8e\u0cb2\u0ccd\u0cb2 \u0cb6\u0cbf\u0c95\u0ccd\u0cb7\u0ca3 \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0cb0\u0c9c\u0cc6 \u0c98\u0ccb\u0cb7\u0cbf\u0cb8\u0cbf\u0ca4\u0ccd\u0ca4\u0cc1.", "\u0c87\u0ca8\u0ccd\u0ca8\u0cc6\u0cb0\u0ca1\u0cc1 \u0ca6\u0cbf\u0ca8 \u0cad\u0cbe\u0cb0\u0cc0 \u0cae\u0cb3\u0cc6: \u0cb9\u0cb5\u0cbe\u0cae\u0cbe\u0ca8 \u0c87\u0cb2\u0cbe\u0c96\u0cc6 \u0cae\u0cc1\u0ca8\u0ccd\u0cb8\u0cc2\u0c9a\u0ca8\u0cc6 \u0caf\u0c82\u0ca4\u0cc6 \u0c87\u0ca8\u0ccd\u0ca8\u0cc6\u0cb0\u0ca1\u0cc1 \u0ca6\u0cbf\u0ca8 \u0c95\u0cb0\u0cbe\u0cb5\u0cb3\u0cbf, \u0cae\u0cb2\u0cc6\u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6.", "\u0cae\u0cc1\u0c82\u0c9c\u0cbe\u0c97\u0ccd\u0cb0\u0ca4\u0cbe \u0c95\u0ccd\u0cb0\u0cae\u0c95\u0ccd\u0c95\u0cc6 \u0cb8\u0cc2\u0c9a\u0ca8\u0cc6\u00a0\u0cac\u0cc6\u0c82\u0c97\u0cb3\u0cc2\u0cb0\u0cc1: \u0c95\u0cc7\u0cb0\u0cb3 \u0cb9\u0cbe\u0c97\u0cc2 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0cae\u0cb3\u0cc6\u00a0\u0cb9\u0cc6\u0c9a\u0ccd\u0c9a\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0cb9\u0cbe\u0c97\u0cc2 \u0c95\u0cac\u0cbf\u0ca8\u0cbf\u00a0\u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 1.4 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0ca8\u0ca6\u0cbf\u0c97\u0cc6\u00a0\u0cac\u0cbf\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0c8e\u0cb0\u0ca1\u0cc1 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0cae\u0cc6\u0c9f\u0ccd\u0c9f\u0cc2\u0cb0\u0cc1 \u0ca1\u0ccd\u0caf\u0cbe\u0cae\u0ccd\u200c\u00a0\u0ca4\u0cb2\u0cc1\u0caa\u0cb2\u0cbf\u0ca6\u0cc6. \u0c88 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc2\u0c95\u0ccd\u0ca4\u00a0\u0cae\u0cc1\u0c82\u0c9c\u0cbe\u0c97\u0ccd\u0cb0\u0ca4\u0cbe \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cc6 \u0c95\u0cbe\u0cb5\u0cc7\u0cb0\u0cbf \u0ca8\u0cc0\u0cb0\u0cc1 \u0ca8\u0cbf\u0cb0\u0ccd\u0cb5\u0cb9\u0ca3\u0cbe \u0cae\u0c82\u0ca1\u0cb3\u0cbf \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0cc6.\u00a0", "\u0ca8\u0cc0\u0cb0\u0cc1 \u0cac\u0cbf\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c87\u0ca6\u0cc1 19\u0ca8\u0cc7 \u0cac\u0cbe\u0cb0\u0cbf!\u0cb6\u0cbf\u0cb5\u0cae\u0cca\u0c97\u0ccd\u0c97: 1964\u0cb0\u0cb2\u0ccd\u0cb2\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0ca6 \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf\u0caf\u0cbf\u0c82\u0ca6 \u0c88\u0cb5\u0cb0\u0cc6\u0c97\u0cc6 18 \u0cac\u0cbe\u0cb0\u0cbf \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 \u0ca8\u0ca6\u0cbf\u0c97\u0cc6 \u0ca8\u0cc0\u0cb0\u0cc1 \u0cac\u0cbf\u0c9f\u0ccd\u0c9f \u0ca6\u0cbe\u0c96\u0cb2\u0cc6\u0caf\u0cbf\u0ca6\u0ccd\u0ca6\u0cc1, \u0c87\u0ca6\u0cc1 19\u0ca8\u0cc7 \u0cac\u0cbe\u0cb0\u0cbf. \u0cb8\u0cbe\u0cae\u0cbe\u0ca8\u0ccd\u0caf\u0cb5\u0cbe\u0c97\u0cbf \u0c9c\u0cb2\u0cbe\u0cb6\u0caf\u0ca6 \u0cae\u0c9f\u0ccd\u0c9f 1816 \u0c85\u0ca1\u0cbf \u0ca4\u0cb2\u0cc1\u0caa\u0cbf\u0ca6\u0cbe\u0c97 \u0ca8\u0cc0\u0cb0\u0cbf\u0ca8 \u0c92\u0cb3\u0cb9\u0cb0\u0cbf\u0cb5\u0cc1 \u0c86\u0ca7\u0cb0\u0cbf\u0cb8\u0cbf \u0c9c\u0cb2\u0cbe\u0cb6\u0caf \u0ca6\u0cbf\u0c82\u0ca6 \u0ca8\u0ca6\u0cbf\u0c97\u0cc6 \u0ca8\u0cc0\u0cb0\u0ca8\u0ccd\u0ca8\u0cc1 \u0cac\u0cbf\u0ca1\u0ccb\u0ca6\u0cc1 \u0caa\u0ca6\u0ccd\u0ca7\u0ca4\u0cbf. \u0c86\u0ca6\u0cb0\u0cc6, \u0c88 \u0cac\u0cbe\u0cb0\u0cbf \u0c92\u0cb3\u0cb9\u0cb0\u0cbf\u0cb5\u0cc1 \u0c92\u0cae\u0ccd\u0cae\u0cc6\u0c97\u0cc7 \u0c8f\u0cb0\u0cbf\u0ca6\u0ccd\u0ca6\u0cc1 \u0cae\u0cc1\u0c82\u0c9c\u0cbe\u0c97\u0ccd\u0cb0\u0ca4\u0cc6 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0ca8\u0cc0\u0cb0\u0cc1 \u0cb9\u0cca\u0cb0\u0cac\u0cbf\u0ca1\u0cb2\u0cbe\u0c97\u0cbf\u0ca6\u0cc6. 2013\u0cb0\u0cb2\u0ccd\u0cb2\u0cbf \u0c86\u0c97\u0cb8\u0ccd\u0c9f\u0ccd\u200c 1 \u0cb0\u0c82\u0ca6\u0cc1 11 \u0c95\u0ccd\u0cb0\u0cb8\u0ccd\u0c9f\u0ccd\u200c\u2002\u0c97\u0cc7\u0c9f\u0ccd\u200c \u0ca4\u0cc6\u0cb0\u0cc6\u0ca6\u0cc1 \u0ca8\u0cc0\u0cb0\u0cc1 \u0cb9\u0cca\u0cb0\u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c88 \u0cb5\u0cb0\u0ccd\u0cb7\u0cb5\u0cc7 \u0c86\u0c97\u0cb8\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cc7 \u0c9c\u0cb2\u0cbe\u0cb6\u0caf \u0ca4\u0cc1\u0c82\u0cac\u0cbf\u2002\u0ca6\u0c82\u0ca4\u0cbe\u0c97\u0cbf\u0ca6\u0cc6. \u0c9c\u0cb2\u0cbe\u0cb6\u0caf \u0c88\u0cb5\u0cb0\u0cc6\u0c97\u0cc6 14 \u0cac\u0cbe\u0cb0\u0cbf \u0cb8\u0c82\u0caa\u0cc2\u0cb0\u0ccd\u0ca3 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0ca8\u0cc0\u0cb0\u0cc1\u00a0\u0cac\u0cbf\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c9c\u0ccb\u0c97 \u0c9c\u0cb2\u0caa\u0cbe\u0ca4 \u0cae\u0cc8\u0ca6\u0cc1\u0c82\u0cac\u0cbf, \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0\u0ca8\u0ccd\u0ca8\u0cc1 \u0c95\u0cc8\u0cac\u0cc0\u0cb8\u0cbf \u0c95\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0cae\u0cb3\u0cc6 \u0c85\u0cb5\u0c98\u0ca1: 2 \u0cb8\u0cbe\u0cb5\u0cc1\u0c95\u0cc1\u0c82\u0ca6\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cc1 \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0c97\u0ccd\u0cb0\u0cbe\u0cae\u0ca6 \u0c90\u0cb0\u0ccd\u200c\u0cac\u0cc8\u0cb2\u0cc1\u00a0\u0ca8\u0cbf\u0cb5\u0cbe\u0cb8\u0cbf, \u0cac\u0cbf\u0c8e\u0cb8\u0ccd\u200c\u0c8e\u0ca8\u0ccd\u200c\u0c8e\u0cb2\u0ccd\u200c \u0c89\u0ca6\u0ccd\u0caf\u0ccb\u0c97\u0cbf \u0cb6\u0c82\u0c95\u0cb0 \u0caa\u0cc2\u0c9c\u0cbe\u0cb0\u0cbf\u00a0(58) \u0c8e\u0c82\u0cac\u0cc1\u0cb5\u0cb0\u0cc1 \u0cae\u0c82\u0c97\u0cb3\u0cb5\u0cbe\u0cb0 \u0cae\u0ca8\u0cc6\u0caf \u0cb8\u0cae\u0cc0\u0caa\u00a0\u0c87\u0cb0\u0cc1\u0cb5 \u0cb9\u0cb3\u0ccd\u0cb3\u0c95\u0ccd\u0c95\u0cc6 \u0cac\u0cbf\u0ca6\u0ccd\u0ca6\u0cc1 \u0ca8\u0cc0\u0cb0\u0cbf\u0ca8\u0cb2\u0ccd\u0cb2\u0cbf \u0c95\u0cc6\u0cc2\u0c9a\u0ccd\u0c9a\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u00a0\u0c87\u0ca1\u0cc2\u0cb0\u0cc1 - \u0c95\u0cc1\u0c82\u0c9c\u0ccd\u0c9e\u0cbe\u0ca1\u0cbf\u0caf \u0cb0\u0c98\u0cc1\u0cb0\u0cbe\u0cae \u0cb6\u0cc6\u0c9f\u0ccd\u0c9f\u0cbf (54)\u00a0\u0c8e\u0c82\u0cac\u0cc1\u0cb5\u0cb0\u0cc1 \u0cb8\u0ccb\u0cae\u0cb5\u0cbe\u0cb0 \u0cb0\u0cbe\u0ca4\u0ccd\u0cb0\u0cbf \u0ca4\u0ccb\u0ca1\u0cbf\u0c97\u0cc6 \u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cc1,\u00a0\u0cae\u0c82\u0c97\u0cb3\u0cb5\u0cbe\u0cb0 \u0c85\u0cb5\u0cb0 \u0cae\u0cc3\u0ca4\u0ca6\u0cc7\u0cb9 \u0caa\u0ca4\u0ccd\u0ca4\u0cc6\u0caf\u0cbe\u0c97\u0cbf\u0ca6\u0cc6.\u00a0\u0cb6\u0cbf\u0cb0\u0cbe\u0ca1\u0cbf \u0cac\u0ccd\u0cb2\u0cbe\u0c95\u0ccd\u200c: \u0cb6\u0cbf\u0cb0\u0cbe\u0ca1\u0cbf \u0c98\u0cbe\u0c9f\u0cbf \u0cb0\u0cb8\u0ccd\u0ca4\u0cc6\u0caf \u0cae\u0cbe\u0cb0\u0ca8\u0cb9\u0cb3\u0ccd\u0cb3\u0cbf,\u0c95\u0cc6\u0c82\u0caa\u0cc1\u0cb9\u0cb3\u0ccd\u0cb3\u0ca6\u0cb2\u0ccd\u0cb2\u0cbf \u0cb9\u0cc6\u0ca6\u0ccd\u0ca6\u0cbe\u0cb0\u0cbf\u0c97\u0cc6 \u0cae\u0ca3\u0ccd\u0ca3\u0cc1 \u0c95\u0cc1\u0cb8\u0cbf\u0ca6 \u0caa\u0cb0\u0cbf\u0ca3\u0cbe\u0cae\u00a0\u0cb9\u0cc6\u0ca6\u0ccd\u0ca6\u0cbe\u0cb0\u0cbf \u0cb8\u0c82\u0caa\u0cc2\u0cb0\u0ccd\u0ca3 \u0cac\u0ccd\u0cb2\u0cbe\u0c95\u0ccd\u200c \u0c86\u0c97\u0cbf\u0ca6\u0ccd\u0ca6\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cbf\u0c82\u0ca6\u00a0\u0cae\u0c82\u0c97\u0cb3\u0cc2\u0cb0\u0cbf\u0c97\u0cc6 \u0c86\u0c97\u0cae\u0cbf\u0cb8\u0cc1\u0cb5 \u0cb5\u0cbe\u0cb9\u0ca8\u0c97\u0cb3\u0cc1 \u0c9a\u0cbe\u0cb0\u0ccd\u0cae\u0cbe\u0ca1\u0cbf\u00a0\u0cae\u0cc2\u0cb2\u0c95 \u0cb8\u0c82\u0c9a\u0cb0\u0cbf\u0cb8\u0cbf\u0ca6\u0cb5\u0cc1.", "\u0cb8\u0c82\u0c9a\u0cbe\u0cb0\u0ca6 \u0cb0\u0cb8\u0ccd\u0ca4\u0cc6 \u0cac\u0ca6\u0cb2\u0cc1 \u0cac\u0cc6\u0cb3\u0ccd\u0ca4\u0c82\u0c97\u0ca1\u0cbf: \u0ca7\u0cb0\u0ccd\u0cae\u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cbf \u0cb5\u0cbe\u0cb8\u0ccd\u0ca4\u0cb5\u0ccd\u0caf \u0cb9\u0cc2\u0ca1\u0cbf\u0ca6\u0ccd\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c95\u0cc1\u0c9f\u0cc1\u0c82\u0cac \u0cae\u0c82\u0c97\u0cb3\u0cb5\u0cbe\u0cb0 \u0cac\u0cc6\u0cb3\u0c97\u0ccd\u0c97\u0cc6 \u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cbf\u0ca6\u0cc6. \u0cb8\u0ccb\u0cae\u0cb5\u0cbe\u0cb0 \u0cb6\u0cbf\u0cb0\u0cbe\u0ca1\u0cbf \u0c98\u0cbe\u0c9f\u0cbf \u0cac\u0ccd\u0cb2\u0cbe\u0c95\u0ccd\u200c \u0c86\u0ca6 \u0c95\u0cbe\u0cb0\u0ca3 \u0c9a\u0cbe\u0cb0\u0ccd\u0cae\u0cbe\u0ca1\u0cbf \u0c98\u0cbe\u0c9f\u0cbf \u0cae\u0cc2\u0cb2\u0c95 \u0c95\u0cc1\u0c9f\u0cc1\u0c82\u0cac \u0ca7\u0cb0\u0ccd\u0cae\u0cb8\u0ccd\u0ca5\u0cb3\u0c95\u0ccd\u0c95\u0cc6 \u0c86\u0c97\u0cae\u0cbf\u0cb8\u0cbf\u0ca4\u0cc1.\u00a0 \u0cae\u0c82\u0c97\u0cb3\u0cb5\u0cbe\u0cb0 \u0cac\u0cc6\u0cb3\u0c97\u0ccd\u0c97\u0cc6 \u00a0\u0c95\u0cc6\u0cc2\u0c95\u0ccd\u0c95\u0ca1-\u0c97\u0cc1\u0c82\u0ca1\u0ccd\u0caf \u0cb0\u0cb8\u0ccd\u0ca4\u0cc6 \u0cae\u0cc2\u0cb2\u0c95 \u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cac\u0cc7\u0c95\u0cbe\u0c97\u0cbf\u0ca4\u0ccd\u0ca4\u0cbe\u0ca6\u0cb0\u0cc2 \u0cb6\u0cbf\u0cb0\u0cbe\u0ca1\u0cbf \u0cac\u0ccd\u0cb2\u0cbe\u0c95\u0ccd\u200c\u0ca8 \u0caa\u0cb0\u0cbf\u0ca3\u0cbe\u0cae \u0cac\u0cc6\u0cb3\u0ccd\u0ca4\u0c82\u0c97\u0ca1\u0cbf-\u0c89\u0caa\u0ccd\u0caa\u0cbf\u0ca8\u0c82\u0c97\u0ca1\u0cbf, \u0caa\u0cc1\u0ca4\u0ccd\u0ca4\u0cc2\u0cb0\u0cc1 \u0cae\u0cc2\u0cb2\u0c95 \u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf\u0c95\u0ccd\u0c95\u0cc6 \u0cb8\u0cbe\u0c97\u0cbf\u0ca6\u0cb0\u0cc1. \u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf\u0ca6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cc1\u0c97\u0cbf\u0cb8\u0cbf \u0cb8\u0c82\u0c9c\u0cc6 \u0cae\u0ca4\u0ccd\u0ca4\u0cc6 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cbe\u0c97\u0cc2 \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0c85\u0ca8\u0cbf\u0ca4\u0cbe \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c89\u0caa\u0ccd\u0caa\u0cbf\u0ca8\u0c82\u0c97\u0ca1\u0cbf-\u0cac\u0cc6\u0cb3\u0ccd\u0ca4\u0c82\u0c97\u0ca1\u0cbf \u0cae\u0cc2\u0cb2\u0c95 \u0c9a\u0cbe\u0cb0\u0ccd\u0cae\u0cbe\u0ca1\u0cbf \u0c98\u0cbe\u0c9f\u0cbf \u0cb0\u0cb8\u0ccd\u0ca4\u0cc6\u0caf\u0cb2\u0ccd\u0cb2\u0cc7 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0ca4\u0cc6\u0cb0\u0cb3\u0cbf\u0ca6\u0cb0\u0cc1.", "\u0ca4\u0c95\u0ccd\u0cb7\u0ca3 \u0ca4\u0cc6\u0cb0\u0cb5\u0cbf\u0c97\u0cc6 \u0cb8\u0cc2\u0c9a\u0ca8\u0cc6\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cb2\u0cc6\u0ca8\u0cbe\u0ca1\u0cc1 \u0cae\u0ca4\u0ccd\u0ca4\u0cc1 \u0c95\u0cb0\u0cbe\u0cb5\u0cb3\u0cbf \u0cad\u0cbe\u0c97\u0ca6\u0cb2\u0ccd\u0cb2\u0cbf\u00a0\u0cac\u0cc0\u0cb3\u0cc1\u2002\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca4\u00a0\u0cb8\u0c82\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c87\u0c82\u0ca4\u0cb9 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca4\u0c95\u0ccd\u0cb7\u0ca3\u0cb5\u0cc7 \u0cb8\u0ccd\u0caa\u0c82\u0ca6\u0cbf\u0cb8\u0cbf\u00a0\u0c85\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0cc6\u0cb0\u0cb5\u0cc1\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0c82\u0ca4\u0cc6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0ca8\u0cc0\u0ca1\u0cbf\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0cb2\u0ccb\u0c95\u0ccb\u0caa\u0caf\u0ccb\u0c97\u0cbf \u0cb8\u0c9a\u0cbf\u0cb5 \u0c8e\u0c9a\u0ccd\u200c.\u0ca1\u0cbf. \u0cb0\u0cc7\u0cb5\u0ca3\u0ccd\u0ca3 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0ca7\u0cbe\u0ca8\u0cb8\u0ccc\u0ca7\u0ca6\u0cb2\u0ccd\u0cb2\u0cbf \u0cae\u0c82\u0c97\u0cb3\u0cb5\u0cbe\u0cb0 \u0cb8\u0cc1\u0ca6\u0ccd\u0ca6\u0cbf\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0cae\u0cbe\u0ca4\u2002\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0cae\u0cb3\u0cc6 \u0c85\u0ca8\u0cbe\u0cb9\u0cc1\u0ca4\u0ca6\u0cbf\u0c82\u0ca6 \u0c86\u0c97\u0cc1\u0cb5 \u0ca4\u0cc6\u0cc2\u0c82\u0ca6\u0cb0\u0cc6\u2002\u0c97\u0cb3\u0cbf\u0c82\u0ca6 \u0c9c\u0ca8 \u0c9c\u0cc0\u0cb5\u0ca8 \u0c85\u0cb8\u0ccd\u0ca4\u0cb5\u0ccd\u0caf\u0cb8\u0ccd\u0ca4\u0c97\u0cc6\u0cc2\u0cb3\u0ccd\u0cb3\u0cac\u0cbe\u0cb0\u0ca6\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0cae\u0ca1\u0cbf\u0c95\u0cc7\u0cb0\u0cbf-\u2002\u0cae\u0c82\u0c97\u0cb3\u0cc2\u0cb0\u0cc1, \u0cae\u0c82\u0c97\u0cb3\u0cc2\u0cb0\u0cc1- \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb0\u0cb8\u0ccd\u0ca4\u0cc6\u0c97\u0cb3\u0cc1 \u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0ca4\u0c95\u0ccd\u0cb7\u0ca3 \u0c95\u0cbe\u0cb0\u0ccd\u0caf\u0cbe\u0c9a\u0cb0\u0ca3\u0cc6 \u0ca8\u0ca1\u0cc6\u0cb8\u0cbf \u0cb5\u0cbe\u0cb9\u0ca8\u2002\u0c97\u0cb3 \u0c93\u0ca1\u0cbe\u0c9f\u0c95\u0ccd\u0c95\u0cc6 \u0c85\u0cb5\u0c95\u0cbe\u0cb6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0ca6\u0cb0\u0cc1.", "\u0cb8\u0c9a\u0cbf\u0cb5\u0cb0\u0cbf\u0c97\u0cc6 \u0ca4\u0c9f\u0ccd\u0c9f\u0cbf\u0ca6 \u0cae\u0cb3\u0cc6 \u0cac\u0cbf\u0cb8\u0cbf\u0cae\u0cb2\u0cc6\u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cb3\u0cc6\u0caf \u0cac\u0cbf\u0cb8\u0cbf \u0cb8\u0c9a\u0cbf\u0cb5 \u0c95\u0cc6.\u0c9c\u0cc6.\u00a0\u0c9c\u0cbe\u0cb0\u0ccd\u0c9c\u0ccd\u200c \u0c85\u0cb5\u0cb0\u0cbf\u0c97\u0cc2 \u0ca4\u0c9f\u0ccd\u0c9f\u0cbf\u0ca6\u0cc6. \u0cb8\u0ccb\u0cae\u0cb5\u0cbe\u0cb0 \u0cb0\u0cbe\u0ca4\u0ccd\u0cb0\u0cbf\u00a0\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cc6 \u0c86\u0c97\u0cae\u0cbf\u0cb8\u0cbf\u0ca6\u0ccd\u0ca6 \u0cb8\u0c9a\u0cbf\u0cb5\u0cb0\u0cc1 \u0c97\u0cb0\u0cbf\u0c97\u0cc6\u0c96\u0cbe\u0ca8\u0ccd\u200c\u00a0\u0c8e\u0cb8\u0ccd\u0c9f\u0cc7\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb5\u0cbe\u0cb8\u0ccd\u0ca4\u0cb5\u0ccd\u0caf \u0cb9\u0cc2\u0ca1\u0cbf\u0ca6\u0ccd\u0ca6\u0cb0\u0cc1. \u0cae\u0c82\u0c97\u0cb3\u0cb5\u0cbe\u0cb0 \u0cac\u0cc6\u0cb3\u0c97\u0ccd\u0c97\u0cc6\u00a0\u0c9c\u0cbf\u0cb2\u0ccd\u0cb2\u0cbe \u0caa\u0c82\u0c9a\u0cbe\u0caf\u0ca4\u0ccd\u200c \u0c95\u0c9a\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0c86\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0ccd\u0ca6\u0caa\u0ccd\u0cb0\u0c97\u0ca4\u0cbf \u0caa\u0cb0\u0cbf\u0cb6\u0cc0\u0cb2\u0ca8\u0cbe \u0cb8\u0cad\u0cc6\u0c97\u0cc6 \u0c85\u0cb5\u0cb0\u0cc1 \u0ca4\u0cc6\u0cb0\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0c97,\u00a0\u0cae\u0cbe\u0cb0\u0ccd\u0c97\u0cae\u0ca7\u0ccd\u0caf\u0cc6 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca6\u0cc1 \u0cb0\u0cb8\u0ccd\u0ca4\u0cc6 \u0cb8\u0c82\u0c9a\u0cbe\u0cb0 \u0cb8\u0ccd\u0ca5\u0c97\u0cbf\u0ca4\u00a0\u0c97\u0cc6\u0cc2\u0c82\u0ca1\u0cbf\u0ca4\u0ccd\u0ca4\u0cc1. \u0cb0\u0cb8\u0ccd\u0ca4\u0cc6\u0c97\u0cc6 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca6\u0cbf\u0ca6\u0ccd\u0ca6\u0cb0\u0cbf\u0c82\u0ca6\u0cbe\u0c97\u0cbf \u0c95\u0cc6\u0cb2\u0c95\u0cbe\u0cb2 \u0c85\u0cb2\u0ccd\u0cb2\u0cbf\u0caf\u0cc7 \u0cb8\u0c9a\u0cbf\u0cb5\u0cb0\u0cc1 \u0c95\u0cbe\u0caf\u0cc1\u0cb5\u0c82\u0ca4\u0cbe\u0c97\u0cbf\u0ca4\u0ccd\u0ca4\u0cc1.\u00a0", "\u0c87\u0ca8\u0ccd\u0ca8\u0cc1 3 \u0ca6\u0cbf\u0ca8 \u0cb0\u0cc8\u0cb2\u0cc1 \u0cb8\u0c82\u0c9a\u0cbe\u0cb0 \u0c87\u0cb2\u0ccd\u0cb2\u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf: \u0cae\u0c82\u0c97\u0cb3\u0cc2\u0cb0\u0cc1-\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb0\u0cc8\u0cb2\u0cc1 \u0cae\u0cbe\u0cb0\u0ccd\u0c97\u0ca6 \u0c8e\u0ca1\u0c95\u0cc1\u0cae\u0cc7\u0cb0\u0cbf \u0cac\u0cb3\u0cbf \u0cb9\u0cb3\u0cbf \u0cae\u0cc7\u0cb2\u0cc6 \u0cae\u0c82\u0c97\u0cb3\u0cb5\u0cbe\u0cb0 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca6\u0cc1\u00a0\u0cac\u0cbf\u0ca6\u0ccd\u0ca6\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c88 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0ca8 3 \u0ca6\u0cbf\u0ca8 \u0cb8\u0c82\u0c9a\u0cbe\u0cb0 \u0cb0\u0ca6\u0ccd\u0ca6\u0cbe\u0c97\u0cb2\u0cbf\u0ca6\u0cc6. \u0c88 \u0cae\u0cbe\u0cb0\u0ccd\u0c97\u0ca6 \u0cb0\u0cc8\u0cb2\u0cc1\u0c97\u0cb3\u0cbf\u0c97\u0cc6 \u0cb6\u0ccb\u0cb0\u0ccd\u0ca8\u0cc2\u0cb0\u0cc1-\u00a0\u0cb8\u0cc7\u0cb2\u0c82 \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf \u0cb8\u0c82\u0c9a\u0cbe\u0cb0 \u0c95\u0cb2\u0ccd\u0caa\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6."], "title": "\u0c86\u0cb6\u0ccd\u0cb2\u0cc7\u0cb7\u0cbe \u0cb5\u0cb0\u0ccd\u0cb7\u0ca7\u0cbe\u0cb0\u0cc6 \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf, \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0ca1\u0ccd\u0caf\u0cbe\u0c82\u0c97\u0cb3 \u0ca6\u0cbe\u0c96\u0cb2\u0cc6"},
{"url": "https://www.udayavani.com/kannada/news/state-news/316733/krishna-negotiated-with-veerappan-for-the-release-of-dr-raj", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb0\u0cbe\u0c9c\u0ccd\u0caf \u0cb9\u0cbe\u0c97\u0cc2 \u0cb0\u0cbe\u0cb7\u0ccd\u0c9f\u0ccd\u0cb0 \u0cb0\u0cbe\u0c9c\u0c95\u0cbe\u0cb0\u0ca3\u0ca6\u0cb2\u0ccd\u0cb2\u0cbf \u0ca4\u0cae\u0ccd\u0cae\u0ca6\u0cc7 \u0c86\u0ca6 \u0c9b\u0cbe\u0caa\u0cc1 \u0cae\u0cc2\u0ca1\u0cbf\u0cb8\u0cbf\u0cb0\u0cc1\u0cb5 \u0cb9\u0cbf\u0cb0\u0cbf\u0caf \u0cb0\u0cbe\u0c9c\u0c95\u0cbe\u0cb0\u0ca3\u0cbf \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0c9c\u0cc0\u0cb5\u0ca8 \u0c9a\u0cb0\u0cbf\u0ca4\u0ccd\u0cb0\u0cc6 \u0cb8\u0ca6\u0ccd\u0ca6\u0cbf\u0cb2\u0ccd\u0cb2\u0ca6\u0cc6 \u0caa\u0cc1\u0cb8\u0ccd\u0ca4\u0c95\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb5\u0cb0\u0ca8\u0c9f \u0ca1\u0cbe.\u0cb0\u0cbe\u0c9c\u0ccd\u200c \u0c85\u0caa\u0cb9\u0cb0\u0ca3 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cb0\u0cbe\u0c9c\u0cbf \u0cb8\u0c82\u0ca7\u0cbe\u0ca8, \u0cb0\u0cbe\u0c9c\u0c95\u0cbe\u0cb0\u0ca3\u0ca6 \u00a0\u0cb9\u0cbe\u0cb5\u0cc1-\u0c8f\u0ca3\u0cbf \u0c86\u0c9f\u0ca6 \u0cae\u0c9c\u0cb2\u0cc1\u0c97\u0cb3\u0cc1 \u0c92\u0cb3\u0c97\u0cc6\u0cc2\u0c82\u0ca1\u0cbf\u0cb0\u0cb2\u0cbf\u0ca6\u0cc6.", "\u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0c90\u0ca6\u0cc1 \u0ca6\u0cb6\u0c95\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cbf\u0ca8 \u0cb0\u0cbe\u0c9c\u0c95\u0cbe\u0cb0\u0ca3\u0ca6 \u0c8f\u0cb3\u0cc1-\u0cac\u0cc0\u0cb3\u0cc1, \u0c92\u0cb3 \u0ca8\u0ccb\u0c9f\u0c97\u0cb3\u0cc1, \u0ca4\u0cc6\u0cb0\u0cc6\u0cae\u0cb0\u0cc6\u0caf \u0cb9\u0cbf\u0c82\u0ca6\u0cbf\u0ca8 \u0c95\u0cc6\u0cb2\u0cb5\u0cc1 \u0cb0\u0cb9\u0cb8\u0ccd\u0caf\u0c97\u0cb3\u0cc1 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0c87\u0cb0\u0cb2\u0cbf\u0ca6\u0ccd\u0ca6\u0cc1 \u0cb0\u0cbe\u0c9c\u0c95\u0cc0\u0caf \u0cb8\u0c82\u0c9a\u0cb2\u0ca8 \u0cae\u0cc2\u0ca1\u0cbf\u0cb8\u0cc1\u0cb5\u0cc1\u0ca6\u0cc1 \u0c96\u0c9a\u0cbf\u0ca4.", "700 \u0caa\u0cc1\u0c9f\u0c97\u0cb3 \u00a0\u0c88 \u0c95\u0cc3\u0ca4\u0cbf\u0caf\u0cb2\u0ccd\u0cb2\u0cbf \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0caa\u0cb9\u0cb0\u0ca3 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cb5\u0cbf\u0ca6\u0ccd\u0caf\u0cae\u0cbe\u0ca8\u0c97\u0cb3\u0cc1, \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0cae\u0ca4\u0ccd\u0ca4\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0ca8\u0ca1\u0cc1\u0cb5\u0cbf\u0ca8 \u0cb6\u0cb0\u0ca4\u0ccd\u0ca4\u0cc1\u0c97\u0cb3 \u0ca7\u0ccd\u0cb5\u0ca8\u0cbf\u0cae\u0cc1\u0ca6\u0ccd\u0cb0\u0cbf\u0c95\u0cc6\u0c97\u0cb3 \u0cb5\u0cbf\u0ca8\u0cbf\u0cae\u0caf,\u0c86\u0c82\u0ca4\u0cb0\u0cbf\u0c95\u0cb5\u0cbe\u0c97\u0cbf \u0ca8\u0ca1\u0cc6\u0ca6 \u0cae\u0cbe\u0ca4\u0cc1\u0c95\u0ca4\u0cc6\u0caf \u0cb0\u0cb9\u0cb8\u0ccd\u0caf\u0c97\u0cb3\u0cc7\u0ca8\u0cbf\u0cb0\u0cac\u0cb9\u0cc1\u0ca6\u0cc1 \u0c8e\u0c82\u0cac \u0c95\u0cc1\u0ca4\u0cc2\u0cb9\u0cb2\u0cb5\u0cc2 \u0c87\u0ca6\u0cc6.", "\u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0 \u0cb0\u0cbe\u0c9c\u0ccd\u0caf\u0caa\u0cbe\u0cb2\u0cb0\u0cbe\u0ca6 \u0ca8\u0c82\u0ca4\u0cb0 \u0c9c\u0cc0\u0cb5\u0ca8 \u0c9a\u0cb0\u0cbf\u0ca4\u0ccd\u0cb0\u0cc6 \u0cac\u0cb0\u0cc6\u0caf\u0cb2\u0cc1 \u0c9a\u0cbe\u0cb2\u0ca8\u0cc6 \u0ca6\u0cc6\u0cc2\u0cb0\u0cc6\u0ca4\u0cbf\u0ca4\u0ccd\u0ca4\u0cc1. \u0c88\u0c97 \u0c85\u0c82\u0ca6\u0cb0\u0cc6 \u0cb8\u0cc1\u0cae\u0cbe\u0cb0\u0cc1 13 \u0cb5\u0cb0\u0ccd\u0cb7\u0c97\u0cb3\u0cb7\u0ccd\u0c9f\u0cc1 \u0cb8\u0cc1\u0ca6\u0cc0\u0cb0\u0ccd\u0c98\u200c \u0c95\u0cbe\u0cb2\u0ca6 \u0ca8\u0c82\u0ca4\u0cb0 \u0cb8\u0cbf\u0ca6\u0ccd\u0ca7\u0c97\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c88 \u0c95\u0cc3\u0ca4\u0cbf\u0c97\u0cc6 \u00a0\u0caf\u0cbe\u0cb5 \u0cb6\u0cc0\u0cb0\u0ccd\u0cb7\u0cbf\u0c95\u0cc6 \u0ca8\u0cc0\u0ca1\u0cac\u0cc7\u0c95\u0cc1 \u0c8e\u0c82\u0cac \u0c9a\u0cb0\u0ccd\u0c9a\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1 \u00a0\u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0cae\u0cb9\u0cc2\u0cb0\u0ccd\u0ca4 \u0ca8\u0cbf\u0c97\u0ca6\u0cbf\u0caf\u0cbe\u0c97\u0cbf\u0ca6\u0cc6.", "1962 \u0cb0\u0cb2\u0ccd\u0cb2\u0cbf \u0caa\u0ccd\u0cb0\u0c9c\u0cbe \u0cb8\u0ccb\u0cb7\u0cb2\u0cbf\u0cb8\u0ccd\u0c9f\u0ccd\u200c \u0caa\u0c95\u0ccd\u0cb7\u0ca6\u0cbf\u0c82\u0ca6 \u0cb5\u0cbf\u0ca7\u0cbe\u0ca8\u0cb8\u0cad\u0cc6\u0c97\u0cc6 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cbf, \u0ca8\u0c82\u0ca4\u0cb0 1967 \u0cb0\u0cb2\u0ccd\u0cb2\u0cbf \u0cb8\u0ccb\u0cb2\u0cc1 \u0c85\u0ca8\u0cc1\u0cad\u0cb5\u0cbf\u0cb8\u0cbf, 1968 \u0cb0\u0cb2\u0ccd\u0cb2\u0cbf \u0cb2\u0ccb\u0c95\u0cb8\u0cad\u0cc6 \u00a0\u0c89\u0caa \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf, \u0ca8\u0c82\u0ca4\u0cb0 \u0cb0\u0cbe\u0c9c\u0c95\u0cbe\u0cb0\u0ca3\u0ca6\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0cb0\u0ccd\u0c98\u200c \u0c95\u0cbe\u0cb2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0caa\u0caf\u0ca3 \u0cb9\u0cbe\u0c97\u0cc2 \u00a0\u0c86 \u0ca8\u0c82\u0ca4\u0cb0 \u0cac\u0cbf\u0c9c\u0cc6\u0caa\u0cbf \u0cb8\u0cc7\u0cb0\u0ccd\u0caa\u0ca1\u0cc6\u0caf \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u00a0\u0c87\u0ca6\u0cc1\u0cb5\u0cb0\u0cc6\u0c97\u0cbf\u0ca8 \u0c98\u0c9f\u0ca8\u0cbe\u0cb5\u0cb3\u0cbf\u0c97\u0cb3\u0cc1 \u0c87\u0cb0\u0cb2\u0cbf\u0cb5\u0cc6. \u0cb0\u0cbe\u0c9c\u0ccd\u0caf \u0cb5\u0cbf\u0ca7\u0cbe\u0ca8\u0cb8\u0cad\u0cc6 -\u0cb5\u0cbf\u0ca7\u0cbe\u0ca8\u0caa\u0cb0\u0cbf\u0cb7\u0ca4\u0ccd\u200c \u0cb9\u0cbe\u0c97\u0cc2 \u0cb2\u0ccb\u0c95\u0cb8\u0cad\u0cc6 \u0cb9\u0cbe\u0c97\u0cc2 \u0cb0\u0cbe\u0c9c\u0ccd\u0caf\u0cb8\u0cad\u0cc6 \u0ca8\u0cbe\u0cb2\u0ccd\u0c95\u0cc2 \u0cb8\u0ca6\u0ca8\u0c97\u0cb3\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb0\u0cc1\u0cb5 \u0c95\u0cc6\u0cb2\u0cb5\u0cc7 \u0cae\u0c82\u0ca6\u0cbf \u0cb0\u0cbe\u0c9c\u0c95\u0cbe\u0cb0\u0ca3\u0cbf\u0c97\u0cb3\u0cb2\u0ccd\u0cb2\u0cbf \u0c92\u0cac\u0ccd\u0cac\u0cb0\u0cbe\u0ca6; \u0cb8\u0ccd\u0caa\u0cc0\u0c95\u0cb0\u0ccd\u200c, \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf, \u00a0\u0cb0\u0cbe\u0c9c\u0ccd\u0caf\u0caa\u0cbe\u0cb2, \u0cae\u0cb9\u0ca4\u0ccd\u0cb5\u0ca6 \u0c96\u0cbe\u0ca4\u0cc6\u0caf\u0cbe\u0ca6 \u0cb5\u0cbf\u0ca6\u0cc7\u0cb6\u0cbe\u0c82\u0c97 \u0cb8\u0c9a\u0cbf\u0cb5 \u0cb9\u0cc1\u0ca6\u0ccd\u0ca6\u0cc6\u0cb5\u0cb0\u0cc6\u0c97\u0cc2 \u0c8f\u0cb0\u0cbf\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c90\u0ca6\u0cc1\u0ca6\u0cb6\u0c95\u0c97\u0cb3\u0cbf\u0c97\u0cc2 \u0cae\u0cbf\u0c97\u0cbf\u0cb2\u0cbe\u0ca6 \u0ca4\u0ca8\u0ccd\u0ca8 \u0cb0\u0cbe\u0c9c\u0c95\u0cc0\u0caf \u0c9a\u0cbf\u0ca4\u0ccd\u0cb0\u0ca3\u0cb5\u0ca8\u0ccd\u0ca8\u0cc1 \u0c89\u0ca3\u0cac\u0ca1\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0ca4\u0cc6\u0c97\u0cc6 \u0ca8\u0cc6\u0c9a\u0ccd\u0c9a\u0cbf\u0ca8 \u0c9f\u0cc6\u0ca8\u0ccd\u0ca8\u0cbf\u0cb8\u0ccd\u200c \u0c86\u0c9f, \u0cb8\u0c82\u0c97\u0cc0\u0ca4 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0cad\u0cbf\u0cb0\u0cc1\u0c9a\u0cbf, \u0cb9\u0cb5\u0ccd\u0caf\u0cbe\u0cb8, \u0cb5\u0cc8\u0caf\u0c95\u0ccd\u0ca4\u0cbf\u0c95 \u0c9c\u0cc0\u0cb5\u0ca8 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0ca6\u0cbe\u0c96\u0cb2\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0ca6\u0ccd\u0cb5\u0cbe\u0ca8\u0ccd\u200c \u0caa\u0cbe\u0cb5\u0c97\u0ca1 \u0caa\u0ccd\u0cb0\u0c95\u0cbe\u0cb6\u0ccd\u200c\u0cb0\u0cbe\u0cb5\u0ccd\u200c \u0c85\u0cb5\u0cb0\u0cc1 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb5\u0cbf\u0cb5\u0cbe\u0ca6\u0cb5\u0cc2 \u0c86\u0c97\u0cac\u0cb9\u0cc1\u0ca6\u0cc1\u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6 \u0cb8\u0cbf\u0ca6\u0ccd\u0ca7\u0cb5\u0cbe\u0c97\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u00a0\u0c89\u0ca6\u0caf\u0cb5\u0cbe\u0ca3\u0cbf\u0c97\u0cc6 \u0c96\u0c9a\u0cbf\u0ca4\u0caa\u0ca1\u0cbf\u0cb8\u0cbf\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u00a0, \u0ca4\u0cae\u0ccd\u0cae \u0cac\u0cbe\u0cb2\u0ccd\u0caf, \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8, \u0cb0\u0cbe\u0c9c\u0c95\u0cc0\u0caf \u0c9c\u0cc0\u0cb5\u0ca8 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0ca6\u0cbe\u0c96\u0cb2\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0caa\u0cb9\u0cb0\u0ca3 \u0caa\u0ccd\u0cb0\u0c95\u0cb0\u0ca3\u0cb5\u0c82\u0ca4\u0cc2 \u0ca8\u0cbe\u0ca8\u0cc1 \u0cae\u0cb0\u0cc6\u0caf\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2. \u0c86\u0c97 \u0ca4\u0cae\u0cbf\u0cb3\u0cc1\u0ca8\u0cbe\u0ca1\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c95\u0cb0\u0cc1\u0ca3\u0cbe\u0ca8\u0cbf\u0ca7\u0cbf\u0caf\u0cb5\u0cb0\u0cc1 \u0ca8\u0cc0\u0ca1\u0cbf\u0ca6 \u0cb8\u0cb9\u0c95\u0cbe\u0cb0 \u0ca8\u0cbe\u0ca8\u0cc1 \u0cae\u0cb0\u0cc6\u0caf\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u00a0\u0c95\u0cbe\u0cb5\u0cc7\u0cb0\u0cbf \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cc2 \u0c85\u0cb5\u0cb0\u0cc1 \u0cae\u0cbe\u0ca8\u0cb5\u0cc0\u0caf\u0ca4\u0cc6\u0caf\u0cbf\u0c82\u0ca6\u0cb2\u0cc7 \u0caa\u0cb0\u0cbf\u0c97\u0ca3\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0ccd\u0ca8 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0c85\u0ca6\u0cc1 \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf \u0ca6\u0cbe\u0c96\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "2001, \u0c9c\u0cc1\u0cb2\u0cc8 29 \u0cb0\u0cbe\u0ca4\u0ccd\u0cb0\u0cbf 7.30 \u0caa\u0cbe\u0cb0\u0ccd\u0cb5\u0ca4\u0cae\u0ccd\u0cae \u0c85\u0cb5\u0cb0\u0cc1 \u0ca8\u0ca8\u0c97\u0cc6 \u0c95\u0cb0\u0cc6 \u0cae\u0cbe\u0ca1\u0cbf\u0ca6\u0cb0\u0cc1. \u0c86\u0c97 \u0ca8\u0cbe\u0ca8\u0cc1 \u0c85\u0ca8\u0cc1\u0c97\u0ccd\u0cb0\u0cb9\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc6. \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0cb9\u0ccb\u0ca6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0ca8\u0ca8\u0c97\u0cc6 \u0c86\u0c98\u0cbe\u0ca4\u0cb5\u0cbe\u0caf\u0cbf\u0ca4\u0cc1. \u0c8e\u0cb2\u0ccd\u0cb2\u0cbf\u0c97\u0cc6 \u0c95\u0cb0\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0cb9\u0ccb\u0ca6 \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6\u0cc6. \u0caa\u0cbe\u0cb0\u0ccd\u0cb5\u0ca4\u0cae\u0ccd\u0cae \u0c85\u0cb5\u0cb0\u0cc1 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2, \u0cac\u0c82\u0ca6\u0cc2\u0c95\u0cc1\u0ca7\u0cbe\u0cb0\u0cbf\u0c97\u0cb3 \u0c9c\u0ca4\u0cc6 \u0cac\u0c82\u0ca6\u0cc1 \u0ca8\u0ca8\u0ccd\u0ca8 \u0c9c\u0ca4\u0cc6 \u0cac\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cb0\u0cc1, \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1 \u0c86\u0caf\u0ccd\u0ca4\u0cc1 \u0ca8\u0ca1\u0cc0\u0cb0\u0caa\u0ccd\u0caa \u0c8e\u0c82\u0ca6\u0cc1 \u0cb9\u0ccb\u0ca6\u0cb0\u0cc1 \u0c8e\u0c82\u0ca6\u0cc1 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0cb0\u0cc1. \u0ca8\u0ca8\u0c97\u0cc6 \u0c8f\u0ca8\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0c8e\u0c82\u0cac \u0c9a\u0cbf\u0c82\u0ca4\u0cc6 \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0caf\u0cbf\u0ca4\u0cc1.", "\u0c86\u0c97 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc2 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c95\u0cc1\u0c9f\u0cc1\u0c82\u0cac\u0c95\u0ccd\u0c95\u0cc2 \u0c92\u0caa\u0ccd\u0caa\u0c82\u0ca6 \u0c86\u0c97\u0cbf\u0ca4\u0ccd\u0ca4\u0cc1. \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c97\u0cbe\u0c9c\u0ca8\u0cc2\u0cb0\u0cbf\u0c97\u0cc6 \u00a0\u0cb9\u0ccb\u0c97\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cbe\u0c97 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0ca8\u0cbe\u0cb5\u0cc1 \u0cad\u0ca6\u0ccd\u0cb0\u0ca4\u0cc6 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc6\u0cb5\u0cc1. \u0c86\u0ca6\u0cb0\u0cc6, \u0c85\u0c82\u0ca6\u0cc1 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0ca8\u0cae\u0c97\u0cc6 \u0ca4\u0cbf\u0cb3\u0cbf\u0cb8\u0cbf\u0cb0\u0cb2\u0cbf\u0cb2\u0ccd\u0cb2. \u0c85\u0ca6\u0cc7 \u0cb8\u0c82\u0ca6\u0cb0\u0ccd\u0cad \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c86\u0caa\u0cb9\u0cb0\u0cbf\u0cb8\u0cbf\u0ca6\u0ccd\u0ca6,\u0c8e\u0c82\u0ca6\u0cc1 \u0c95\u0cc3\u0cb7\u0ccd\u0ca3 \u0cb5\u0cbf\u0cb5\u0cb0\u0cbf\u0cb8\u0cbf\u0ca6\u0cb0\u0cc1.", "\u0caa\u0cbe\u0cb0\u0ccd\u0cb5\u0ca4\u0cae\u0ccd\u0cae \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0c95\u0cb0\u0cc6 \u0cac\u0c82\u0ca6 \u0ca4\u0c95\u0ccd\u0cb7\u0ca3 \u0ca8\u0ca8\u0c97\u0cc6 \u0ca4\u0c95\u0ccd\u0cb7\u0ca3 \u0ca8\u0cc6\u0ca8\u0caa\u0cbe\u0c97\u0cbf\u0ca6\u0ccd\u0ca6\u0cc1 \u0c95\u0cb0\u0cc1\u0ca3\u0cbe\u0ca8\u0cbf\u0ca7\u0cbf. \u0ca8\u0ca1\u0cc1\u0cb0\u0cbe\u0ca4\u0ccd\u0cb0\u0cbf \u0c85\u0cb5\u0cb0\u0cbf\u0c97\u0cc6 \u0cb8\u0c82\u0ca6\u0cc7\u0cb6 \u0cb0\u0cb5\u0cbe\u0ca8\u0cbf\u0cb8\u0cbf \u0c9a\u0cc6\u0ca8\u0ccd\u0ca8\u0cc8\u0c97\u0cc6 \u0cac\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0ca4\u0cbf\u0cb3\u0cbf\u0cb8\u0cbf\u0ca6\u0cc6. \u00a0\u0cae\u0cb0\u0cc1\u0ca6\u0cbf\u0ca8 \u0cac\u0cc6\u0cb3\u0c97\u0ccd\u0c97\u0cc6 6.30 \u0c95\u0ccd\u0c95\u0cc6 \u0cb8\u0c82\u0ca6\u0cc7\u0cb6 \u0c95\u0cb3\u0cc1\u0cb9\u0cbf\u0cb8\u0cbf \u0ca8\u0cc0\u0cb5\u0cc1 \u0cac\u0ca8\u0ccd\u0ca8\u0cbf \u0cb8\u0c9a\u0cbf\u0cb5\u0cbe\u0cb2\u0caf\u0ca6\u0cb2\u0ccd\u0cb2\u0cbf \u0cad\u0cc7\u0c9f\u0cbf \u0c86\u0c97\u0ccb\u0ca3 \u0c8e\u0c82\u0ca6\u0cb0\u0cc1. \u0ca8\u0cbe\u0ca8\u0cc1 \u0c9a\u0cc6\u0ca8\u0ccd\u0ca8\u0cc8\u0c97\u0cc6 \u0cb9\u0ccb\u0ca6\u0cbe\u0c97 \u0ca6\u0cc6\u0cc2\u0cb0\u0cc8 \u0cae\u0cc1\u0cb0\u0cc1\u0c97\u0ca8\u0ccd\u200c \u0cb8\u0cc7\u0cb0\u0cbf \u0c87\u0cac\u0ccd\u0cac\u0cb0\u0cc1 \u0cb8\u0c9a\u0cbf\u0cb5\u0cb0\u0cc1 \u0cac\u0c82\u0ca6\u0cc1 \u0c95\u0cb0\u0cc6\u0ca6\u0cc6\u0cc2\u0caf\u0ccd\u0ca6\u0cb0\u0cc1. \u0ca8\u0cbe\u0ca8\u0cc1 \u0c95\u0cb0\u0cc1\u0ca3\u0cbe\u0ca8\u0cbf\u0ca7\u0cbf \u0c85\u0cb5\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0cbf \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1 \u0ca6\u0cc6\u0cc2\u0ca1\u0ccd\u0ca1 \u0ca8\u0c9f\u0cb0\u0cc1, \u0c9c\u0ca8\u0caa\u0ccd\u0cb0\u0cbf\u0caf\u0cb0\u0cc1, \u0ca6\u0caf\u0cb5\u0cbf\u0c9f\u0ccd\u0c9f\u0cc1 \u0c85\u0cb5\u0cb0\u0cbf\u0c97\u0cc6 \u0c85\u0caa\u0cbe\u0caf \u0c86\u0c97\u0ca6\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0cc6. \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c9c\u0ca4\u0cc6 \u0cb8\u0c82\u0ca7\u0cbe\u0ca8 \u0ca8\u0ca1\u0cc6\u0cb8\u0cb2\u0cc1 \u0caf\u0cbe\u0cb0\u0cbe\u0ca6\u0cb0\u0cc2 \u0cb9\u0cc1\u0ca1\u0cc1\u0c95\u0cb2\u0cc1 \u0c95\u0ccb\u0cb0\u0cbf\u0ca6\u0cc6. \u0c86\u0c97,\u0cb8\u0ccd\u0cb5\u0cb2\u0ccd\u0caa \u0c95\u0cbe\u0cb2\u0cbe\u0cb5\u0c95\u0cbe\u0cb6 \u0c95\u0ccb\u0cb0\u0cbf\u0ca6\u0cb0\u0cc1. \u0ca8\u0cbe\u0ca8\u0cc1 \u0cb5\u0cbe\u0caa\u0cb8\u0ccd\u200c \u0c86\u0c97\u0cbf \u0cae\u0cb0\u0cc1 \u0ca6\u0cbf\u0ca8 \u0cae\u0ca4\u0ccd\u0ca4\u0cc6 \u0c9a\u0cc6\u0ca8\u0ccd\u0ca8\u0cc8\u0c97\u0cc6 \u0cb9\u0ccb\u0ca6\u0cc6. \u0c86\u0c97 \u0ca8\u0c95\u0ccd\u0c95\u0cc0\u0cb0\u0ca8\u0ccd\u200c \u0c97\u0ccb\u0caa\u0cbe\u0cb2\u0ccd\u200c \u0c85\u0cb5\u0cb0\u0cc1 \u0cb8\u0c82\u0ca7\u0cbe\u0ca8\u0c95\u0cbe\u0cb0\u0cb0\u0cbe\u0c97\u0cbf \u0cb9\u0ccb\u0c97\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0ca6\u0cb0\u0cc1. \u0c86 \u0ca8\u0c82\u0ca4\u0cb0 \u0ca8\u0ca1\u0cc1\u0cae\u0cbe\u0cb0\u0ca8\u0ccd\u200c, \u0c95\u0cc6\u0cc2\u0cb3\u0ca4\u0ccd\u0ca4\u0cc2\u0cb0\u0cc1 \u0cae\u0ca3\u0cbf \u0cb9\u0cc0\u0c97\u0cc6 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c\u0c97\u0cc6 \u0caa\u0cb0\u0cbf\u0c9a\u0caf\u0cb5\u0cbf\u0ca6\u0ccd\u0ca6\u0cb5\u0cb0\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cb8\u0c82\u0ca7\u0cbe\u0ca8\u0c95\u0cbe\u0cb0\u0cb0\u0cbe\u0c97\u0cbf \u0c95\u0cb3\u0cc1\u0cb9\u0cbf\u0cb8\u0cbf\u0ca6\u0cc6\u0cb5\u0cc1. \u0c95\u0ccd\u0caf\u0cbe\u0cb8\u0cc6\u0c9f\u0ccd\u200c \u0cae\u0cc2\u0cb2\u0c95 \u0cb8\u0c82\u0ca6\u0cc7\u0cb6 \u0cac\u0cb0\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c86\u0c97 \u0ca8\u0cae\u0ccd\u0cae \u0cae\u0cc1\u0c82\u0ca6\u0cc6 \u0c87\u0c9f\u0ccd\u0c9f\u0cbf\u0ca6\u0ccd\u0ca6 10 \u0cb7\u0cb0\u0ca4\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u00a0\u0c88\u0ca1\u0cc7\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb0\u0cb2\u0cbf\u0cb2\u0ccd\u0cb2. \u0ca6\u0cc6\u0cc2\u0ca1\u0ccd\u0ca1 \u0cae\u0cca\u0ca4\u0ccd\u0ca4 \u0cb9\u0ca3, \u0cb5\u0cc6\u0cb2\u0ccd\u0cb2\u0cc2\u0cb0\u0cc1 \u0c9c\u0cc8\u0cb2\u0cbf\u0ca8\u0cb2\u0ccd\u0cb2\u0cbf\u0ca6\u0ccd\u0ca6 36 \u0cae\u0c82\u0ca6\u0cbf \u0cb8\u0cb9\u0c9a\u0cb0\u0cb0 \u0cac\u0cbf\u0ca1\u0cc1\u0c97\u0ca1\u0cc6, \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c8e\u0cb2\u0ccd\u0cb2 \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cc2 \u0ca4\u0cae\u0cbf\u0cb3\u0cc1 \u0cae\u0cbe\u0ca7\u0ccd\u0caf\u0cae \u0caa\u0ccd\u0cb0\u0cbe\u0cb0\u0c82\u0cad \u0cb9\u0cc0\u0c97\u0cc6 \u0cb7\u0cb0\u0ca4\u0ccd\u0ca4\u0cc1 \u0cb5\u0cbf\u0ca7\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1, \u0c8e\u0c82\u0ca6\u0cc1 \u0c98\u0c9f\u0ca8\u0cbe\u0cb5\u0cb3\u0cbf\u0c97\u0cb3\u0ca8\u0ccd\u0ca8\u0cc1 \u0cae\u0cc6\u0cb2\u0cc1\u0c95\u0cc1 \u0cb9\u0cbe\u0c95\u0cbf\u0ca6\u0cb0\u0cc1.", "\u0c92\u0cae\u0ccd\u0cae\u0cc6 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c\u0ca8\u0ca8\u0ccd\u0ca8\u0cc1 \u0ca6\u0cc2\u0cb0\u0cb5\u0cbe\u0ca3\u0cbf \u0cae\u0cc2\u0cb2\u0c95 \u0cae\u0cbe\u0ca4\u0ca8\u0cbe\u0ca1\u0cbf \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1\u0cac\u0cbf\u0ca1\u0cbf \u0c8e\u0c82\u0ca6\u0cbe\u0c97\u0cb2\u0cc2 \u0ca8\u0cbe\u0ca8\u0cc1 \u0cac\u0cbf\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0ca8\u0ca8\u0ccd\u0ca8 \u0cb7\u0cb0\u0ca4\u0ccd\u0ca4\u0cc1 \u0c8f\u0ca8\u0cc1 \u0cae\u0cbe\u0ca1\u0cbf\u0ca6\u0cbf\u0cb0\u0cbf \u0c8e\u0c82\u0ca6\u0cc1 \u0c95\u0cc7\u0cb3\u0cbf\u0ca6. \u0c85\u0ca6\u0c95\u0ccd\u0c95\u0cc6 \u0cb8\u0c82\u0caa\u0cc1\u0c9f\u0ca6\u0cb2\u0ccd\u0cb2\u0cbf \u0caa\u0cb0\u0cbf\u0cb6\u0cc0\u0cb2\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cc6. \u0caa\u0cca\u0cb2\u0cc0\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c95\u0cc6.\u0c86\u0cb0\u0ccd\u200c.\u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0ca8\u0ccd\u200c \u0c85\u0cb5\u0cb0\u0c82\u0ca4\u0cc2 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c\u0ca8\u0cbf\u0c82\u0ca6 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cac\u0cbf\u0ca1\u0cbf\u0cb8\u0cbf \u0ca4\u0cb0\u0cb2\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cb6\u0ccd\u0cb0\u0cae \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1. \u00a0\u0c92\u0cae\u0ccd\u0cae\u0cc6 \u0ca8\u0cbe\u0c97\u0caa\u0ccd\u0caa \u0cae\u0cbe\u0cb0\u0ca1\u200c\u0c97\u0cbf \u0ca4\u0caa\u0ccd\u0caa\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6 \u0ca8\u0c82\u0ca4\u0cb0 \u0c86 \u0c95\u0ccb\u0caa\u0c95\u0ccd\u0c95\u0cc6 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cbf\u0c97\u0cc6 \u0c8f\u0ca8\u0cbe\u0ca6\u0cb0\u0cc2 \u0c86\u0c97\u0cc1\u0ca4\u0ccd\u0ca4\u0ca6\u0cc6\u0caf\u0cc7\u0ca8\u0ccb \u0c8e\u0c82\u0cac \u0c86\u0ca4\u0c82\u0c95\u0cb5\u0cc2 \u0c87\u0ca4\u0ccd\u0ca4\u0cc1. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0c82\u0ca6\u0cc1 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc1 \u0c85\u0ca1\u0ccd\u0ca1 \u0cac\u0cb0\u0ca6\u0cbf\u0ca6\u0ccd\u0ca6\u0cb0\u0cc6 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c\u0ca8\u0ca8\u0ccd\u0ca8\u0cc1 \u0cb9\u0ca4\u0ccd\u0caf\u0cc6 \u0cae\u0cbe\u0ca1\u0cb2\u0cc1 \u0ca8\u0cbe\u0c97\u0caa\u0ccd\u0caa \u0cae\u0cbe\u0ca1\u0cb0\u0c97\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cb0\u0cc1. \u0cb8\u0cbe\u0c95\u0cb7\u0ccd\u0c9f\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0ca6 \u0ca8\u0c82\u0ca4\u0cb0 \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0cac\u0cbf\u0ca1\u0cc1\u0c97\u0ca1\u0cc6\u0caf\u0cbe\u0caf\u0cbf\u0ca4\u0cc1 \u0c8e\u0c82\u0ca6\u0cc1 \u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0c86\u0c97\u0cbf\u0ca8 \u0c98\u0c9f\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0ccd\u0cae\u0cb0\u0cbf\u0cb8\u0cbf\u0ca6\u0cb0\u0cc1.", "\u0ca6\u0caf\u0c9a\u0cc7\u0cb8\u0cbf \u0cb5\u0cbf\u0ca1\u0cbf\u0c82\u0c97\u0ccb \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c......\u00a0\u0cb5\u0cb0\u0ca8\u0c9f \u0ca1\u0cbe.\u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0caa\u0cb9\u0cb0\u0ca3 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0c92\u0cae\u0ccd\u0cae\u0cc6 \u0ca8\u0cc7\u0cb0\u0cb5\u0cbe\u0c97\u0cbf \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c9c\u0ca4\u0cc6 \u0ca6\u0cc2\u0cb0\u0cb5\u0cbe\u0ca3\u0cbf \u0cae\u0cc2\u0cb2\u0c95 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cc6 \u0ca8\u0c95\u0ccd\u0c95\u0cc0\u0cb0\u0ca8\u0ccd\u200c \u0c97\u0ccb\u0caa\u0cbe\u0cb2\u0ccd\u200c, \u0ca8\u0cc6\u0ca1\u0cc1\u0cae\u0cbe\u0cb0\u0ca8\u0ccd\u200c, \u0c95\u0cc6\u0cc2\u0cb3\u0ca4\u0ccd\u0ca4\u0cc2\u0cb0\u0cc1 \u0cae\u0ca3\u0cbf \u0cae\u0cc2\u0cb2 \u0cb8\u0c82\u0ca7\u0cbe\u0ca8 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb8\u0cbe\u0c95\u0cb7\u0c9f\u0cc1 \u0caa\u0ccd\u0cb0\u0caf\u0ca4\u0ccd\u0ca8 \u0caa\u0c9f\u0ccd\u0c9f\u0cbf\u0ca6\u0ccd\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0c92\u0cae\u0ccd\u0cae\u0cc6 \u0ca8\u0cc7\u0cb0\u0cb5\u0cbe\u0c97\u0cbf \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c9c\u0ca4\u0cc6\u0caf\u0cc7 \u0cae\u0cbe\u0ca4\u0ca8\u0cbe\u0ca1\u0cbf \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0ca4\u0cae\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0ccd\u0ca6 \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cc7 \u0cb5\u0ca3\u0c95\u0ccd\u0c95\u0c82, \u0ca6\u0caf\u0c9a\u0cc7\u0cb8\u0cbf \u0cb0\u0cbe\u0c9c\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u00a0\u0cb5\u0cbf\u0ca1\u0cbf\u0c82\u0c97\u0ccb \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0c95\u0ccd\u0c95\u0cc6 \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c, \u0ca8\u0cbe \u0c89\u0ca1\u0cae\u0cbe\u0c9f\u0ccd\u0c9f\u0cc6, \u0c8e\u0ca8\u0ccd\u0ca8 \u0cb7\u0cb0\u0ca4\u0ccd\u0ca4\u0cc1 \u00a0\u0c92\u0ca4\u0ccd\u0ca4\u0cc1\u0c95\u0cc6\u0cc2\u0c82\u0c97\u0ccb \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c88 \u0c8e\u0cb2\u0ccd\u0cb2 \u0cb5\u0cbf\u0cb7\u0caf\u0c97\u0cb3\u0cc2 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0ca6\u0cbe\u0c96\u0cb2\u0cbe\u0c97\u0cbf\u0cb5\u0cc6.", "\u0c85\u0ca3\u0ccd\u0ca3\u0cbe\u0ca6\u0cc6\u0cc2\u0cb0\u0cc8 \u0cb8\u0cb9\u0c95\u0cbe\u0cb0\u00a0\u0cb8\u0cb0\u0cbf \u0cb8\u0cc1\u0cae\u0cbe\u0cb0\u0cc1 1967 \u0cb0\u0cb2\u0ccd\u0cb2\u0cbf \u0cae\u0ca6\u0ccd\u0ca6\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb8\u0ccb\u0ca4\u0cbf\u0ca6\u0ccd\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cc1 \u0ca4\u0cc0\u0cb5\u0ccd\u0cb0 \u0ca8\u0cbf\u0cb0\u0cbe\u0cb6\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0c97 1968 \u0cb0\u0cb2\u0ccd\u0cb2\u0cbf \u00a0\u0c8e\u0ca6\u0cc1\u0cb0\u0cbe\u0ca6 \u0cae\u0c82\u0ca1\u0ccd\u0caf \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0ca8\u0ca1\u0cc6\u0ca6 \u0c89\u0caa \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb6\u0cbf\u0cb5\u0caa\u0ccd\u0caa, \u0c97\u0ccb\u0caa\u0cbe\u0cb2\u0c97\u0ccc\u0ca1, \u0cb8\u0cbf\u0ca6\u0ccd\u0ca6\u0cb5\u0cc0\u0cb0\u0caa\u0ccd\u0caa, \u0cb8\u0cbe\u0cb9\u0cc1\u0c95\u0cbe\u0cb0\u0ccd\u200c \u0c9a\u0cc6\u0ca8\u0ccd\u0ca8\u0caf\u0ccd\u0caf \u0c85\u0cb5\u0cb0 \u0c92\u0ca4\u0ccd\u0ca4\u0cbe\u0caf\u0ca6 \u0cae\u0cc7\u0cb0\u0cc6\u0c97\u0cc6 \u0cae\u0ca4\u0ccd\u0ca4\u0cc6 \u0caa\u0ccd\u0cb0\u0c9c\u0cbe \u0cb8\u0ccb\u0cb7\u0cb2\u0cbf\u0cb8\u0ccd\u0c9f\u0ccd\u200c \u0caa\u0c95\u0ccd\u0cb7\u0ca6\u0cbf\u0c82\u0ca6 \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u00a0\u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cbf \u0c86\u0cb0\u0cc1 \u0c9c\u0ca8 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb9\u0cbe\u0c97\u0cc2 \u0c87\u0cac\u0ccd\u0cac\u0cb0\u0cc1 \u0caa\u0c95\u0ccd\u0cb7\u0cc7\u0ca4\u0cb0 \u0cb6\u0cbe\u0cb8\u0c95\u0cb0\u0cbf\u0ca6\u0ccd\u0ca6\u0cb0\u0cc2 \u0cb8\u0c82\u0cb8\u0ca6\u0cb0\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1 , \u0ca1\u0cbf\u0c8e\u0c82\u0c95\u0cc6 \u0ca8\u0cbe\u0caf\u0c95 \u0c85\u0ca3\u0ccd\u0ca3\u0cbe\u0ca6\u0cc6\u0cc2\u0cb0\u0cc8 \u0c85\u0cb5\u0cb0 \u0cb8\u0cc2\u0c9a\u0ca8\u0cc6 \u0cae\u0cc7\u0cb0\u0cc6\u0c97\u0cc6 \u0cae\u0ca4\u0cbf \u0c85\u0cb3\u0c97\u0ca8\u0ccd\u200c, \u0ca8\u0c82\u0c9c\u0cbf\u0cb2\u0ccd\u200c \u0cae\u0ca8\u0ccb\u0cb9\u0cb0\u0ca8\u0ccd\u200c \u0c85\u0cb5\u0cb0\u0cc1 \u0ca4\u0cae\u0ccd\u0cae \u0caa\u0cb0\u0cb5\u0cbe\u0c97\u0cbf \u0caa\u0ccd\u0cb0\u0c9a\u0cbe\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cc1, \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cc7 \u0cad\u0cbe\u0cb7\u0ca3 \u0cae\u0cbe\u0ca1\u0cbf \u0c8e\u0c82\u0ca6\u0cc1 \u0c86\u0c97 \u0c9c\u0ca8\u0cb0\u0cc1 \u0c92\u0ca4\u0ccd\u0ca4\u0cbe\u0caf\u0cbf\u0cb8\u0cbf\u0ca6\u0ccd\u0ca6\u0cc1 \u00a0\u0caa\u0ccd\u0cb0\u0c9a\u0cbe\u0cb0 \u0cb8\u0cad\u0cc6\u0c97\u0cc6 \u0cb8\u0cc7\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c9c\u0ca8\u0cb8\u0cae\u0cc2\u0cb9 \u0ca8\u0ccb\u0ca1\u0cbf \u0caa\u0cc1\u0cb3\u0c95\u0cbf\u0ca4\u0c97\u0cc6\u0cc2\u0c82\u0ca1\u0cc1 \u0ca8\u0cbe\u0ca8\u0cc1 \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0ca6\u0cc1 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8 \u0ca4\u0c82\u0ca6\u0cc1\u0c95\u0cc6\u0cc2\u0c82\u0ca1 \u0c85\u0caa\u0cb0\u0cc2\u0caa\u0ca6 \u0caa\u0ccd\u0cb0\u0cb8\u0c82\u0c97\u0c97\u0cb3\u0cc1 \u0c9c\u0cc0\u0cb5\u0ca8\u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0ca6\u0cbe\u0c96\u0cb2\u0cbe\u0c97\u0cbf\u0cb5\u0cc6.", "- \u0c8e\u0cb8\u0ccd\u200c. \u0cb2\u0c95\u0ccd\u0cb7\u0ccd\u0cae\u0cbf\u0ca8\u0cbe\u0cb0\u0cbe\u0caf\u0ca3"], "title": "\u0ca1\u0cbe.\u0cb0\u0cbe\u0c9c\u0ccd\u200c \u0cac\u0cbf\u0ca1\u0cc1\u0c97\u0ca1\u0cc6\u0c97\u0cbe\u0c97\u0cbf \u0cb5\u0cc0\u0cb0\u0caa\u0ccd\u0caa\u0ca8\u0ccd\u200c \u0c9c\u0ca4\u0cc6 \u0c95\u0cc3\u0cb7\u0ccd\u0ca3 \u0cb8\u0c82\u0ca7\u0cbe\u0ca8"},
{"url": "https://www.udayavani.com/kannada/news/state-news/316740/karnataka-congress-leaders-at-a-congress-rally-in-bidar", "content": ["\u0cac\u0cc0\u0ca6\u0cb0\u0ccd\u200c: \u0c8e\u0c90\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb0\u0cbe\u0c9c\u0ccd\u0caf\u0ca6\u0cbf\u0c82\u0ca6 \u0cb0\u0ca3\u0c95\u0cb9\u0cb3\u0cc6 \u0cae\u0cca\u0cb3\u0c97\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0ccb\u0ca6\u0cbf \u0cb5\u0cbf\u0cb0\u0cc1\u0ca6\u0ccd\u0ca7 \u0cb0\u0cab\u0cc7\u0cb2\u0ccd\u200c \u0ca1\u0cc0\u0cb2\u0ccd\u200c \u0cab\u0cbf\u0cb0\u0c82\u0c97\u0cbf \u0cae\u0cc1\u0c82\u0ca6\u0cbf\u2002\u0c9f\u0ccd\u0c9f\u0cc1 \u0ca4\u0cbe\u0c95\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0ca8\u0ca8\u0ccd\u0ca8 \u0c9c\u0ca4\u0cc6 \u0c9a\u0cb0\u0ccd\u0c9a\u0cc6\u0c97\u0cc6 \u0cac\u0ca8\u0ccd\u0ca8\u0cbf \u0c8e\u0c82\u0ca6\u0cc1 \u0cac\u0cb9\u0cbf\u0cb0\u0c82\u0c97 \u0cb8\u0cb5\u0cbe\u0cb2\u0cc1 \u0c8e\u0cb8\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0c97\u0cb0\u0ca6 \u0ca8\u0cc6\u0cb9\u0cb0\u0cc1 \u0c95\u0ccd\u0cb0\u0cc0\u0ca1\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0cb8\u0ccb\u0cae\u0cb5\u0cbe\u0cb0 \u0ca8\u0ca1\u0cc6\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0c9c\u0ca8\u0ca7\u0ccd\u0cb5\u0ca8\u0cbf \u0c95\u0cbe\u0cb0\u0ccd\u0caf\u0c95\u0cae\u0ca6\u0cb2\u0ccd\u0cb2\u0cbf \u0c8e\u0ca8\u0ccd\u200c\u0ca1\u0cbf\u0c8e \u0cb8\u0cb0\u0ccd\u0c95\u0cbe\u0cb0\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0ca4\u0cc0\u0cb5\u0ccd\u0cb0 \u0cb5\u0cbe\u0c97\u0ccd\u0ca7\u0cbe\u0cb3\u0cbf \u0ca8\u0ca1\u0cc6\u0cb8\u0cbf\u0ca6 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf, \u0cb0\u0cab\u0cc7\u0cb2\u0ccd\u200c \u0caf\u0cc1\u0ca6\u0ccd\u0ca7 \u0cb5\u0cbf\u0cae\u0cbe\u0ca8 \u0ca4\u0caf\u0cbe\u0cb0\u0cbf\u0c95\u0cc6 \u0cb8\u0c82\u0cac\u0c82\u0ca7 \u0caa\u0ccd\u0cb0\u0ca7\u0cbe\u0ca8\u0cbf \u0cae\u0ccb\u0ca6\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0cb8\u0cb0\u0ccd\u0c95\u0cbe\u0cb0 \u0cad\u0cbe\u0cb0\u0cbf \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0 \u0c8e\u0cb8\u0c97\u0cbf \u0c88\u0c97 \u0cae\u0ccc\u0ca8\u0c95\u0ccd\u0c95\u0cc6 \u0cb6\u0cb0\u0ca3\u0cbe\u0c97\u0cbf\u0ca6\u0cc6. \u0cb8\u0ca6\u0ca8\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cbf\u0cb2\u0ccd\u0cb2. \u0ca4\u0caa\u0ccd\u0caa\u0cc1 \u0c8e\u0cb8\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6\u0cb2\u0cc7 \u0ca8\u0ca8\u0ccd\u0ca8 \u0c9c\u0ca4\u0cc6 \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0c95\u0ca3\u0ccd\u0ca3\u0cbf\u0c9f\u0ccd\u0c9f\u0cc1 \u0cae\u0cbe\u0ca4\u0ca8\u0cbe\u0ca1\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c86\u0cb0\u0ccb\u0caa\u0cbf\u0cb8\u0cbf\u0ca6\u0cb0\u0cc1.", "\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf\u0cb7\u0ccd\u0ca0\u0cbf\u0ca4, \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb9\u0cbf\u0c82\u0ca6\u0cc1\u0cb8\u0ccd\u0ca5\u0cbe\u0ca8 \u0c8f\u0cb0\u0ccb\u0ca8\u0cbe\u0c9f\u0cbf\u0c95\u0cb2\u0ccd\u0cb8\u0ccd\u200c \u0cb2\u0cbf\u0cae\u0cbf\u0c9f\u0cc6\u0ca1\u0ccd\u200c (\u0c8e\u0c9a\u0ccd\u200c\u0c8e\u0c8e\u0cb2\u0ccd\u200c) \u0cb0\u0cab\u0cc6\u0cb2\u0ccd\u200c \u0caf\u0cc1\u0ca6\u0ccd\u0ca7 \u0cb5\u0cbf\u0cae\u0cbe\u0ca8 \u0ca4\u0caf\u0cbe\u0cb0\u0cbf\u0c95\u0cc6\u0c97\u0cc6 \u0cb9\u0cc6\u0cb8\u0cb0\u0cc1\u0cb5\u0cbe\u0cb8\u0cbf\u0caf\u0cbe\u0ca6 \u0cb8\u0c82\u0cb8\u0ccd\u0ca5\u0cc6. \u0cb8\u0cc1\u0cae\u0cbe\u0cb0\u0cc1 70 \u0cb5\u0cb0\u0ccd\u0cb7\u0c97\u0cb3 \u0c87\u0ca4\u0cbf\u0cb9\u0cbe\u0cb8 \u0c87\u0cb0\u0cc1\u0cb5 \u0c88 \u0cb8\u0c82\u0cb8\u0ccd\u0ca5\u0cc6 \u0ca4\u0caf\u0cbe\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb5\u0cbf\u0cae\u0cbe\u0ca8\u0c97\u0cb3 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0cb0\u0ca6\u0ccd\u0ca6\u0cc1\u0c97\u0cc6\u0cc2\u0cb3\u0cbf\u0cb8\u0cbf\u0ca6 \u0cae\u0ccb\u0ca6\u0cbf \u0cb8\u0cb0\u0ccd\u0c95\u0cbe\u0cb0 \u0c89\u0ca6\u0ccd\u0caf\u0cae\u0cbf \u0c85\u0ca8\u0cbf\u0cb2 \u0c85\u0c82\u0cac\u0cbe\u0ca8\u0cbf \u0cb8\u0cb9\u0cad\u0cbe\u0c97\u0cbf\u0ca4\u0ccd\u0cb5\u0ca6 \u0cab\u0ccd\u0cb0\u0cbe\u0ca8\u0ccd\u0cb8\u0ccd\u200c \u0cae\u0cc2\u0cb2\u0ca6 \u0c95\u0c82\u0caa\u0ca8\u0cbf\u0c97\u0cc6 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0ca8\u0cc0\u0ca1\u0cbf \u0ca6\u0cc6\u0cc2\u0ca1\u0ccd\u0ca1 \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0 \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0ca8\u0cc0\u0ca1\u0cc1\u0cb5 10 \u0ca6\u0cbf\u0ca8\u0c97\u0cb3 \u0cae\u0cc1\u0c82\u0c9a\u0cc6 \u0cb9\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1 \u0c95\u0c82\u0caa\u0ca8\u0cbf\u0c97\u0cc6 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cb0\u0cbf\u0c82\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0ca6\u0cc7\u0cb6\u0ca6 \u0caf\u0cc1\u0cb5\u0c95\u0cb0 \u0ca8\u0ccc\u0c95\u0cb0\u0cbf\u0c97\u0cc6 \u0c95\u0ca4\u0ccd\u0ca4\u0cb0\u0cbf \u0cac\u0cbf\u0ca6\u0ccd\u0ca6\u0cbf\u0ca6\u0cc6. \u0c8e\u0c9a\u0ccd\u200c\u0c8e\u0c8e\u0cb2\u0ccd\u200c\u0ca8\u0cb2\u0ccd\u0cb2\u0cbf \u0cb5\u0cbf\u0cae\u0cbe\u0ca8\u0c97\u0cb3\u0cc1 \u0ca4\u0caf\u0cbe\u0cb0\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c8f\u0cb0\u0ccb\u0ca8\u0cbe\u0c9f\u0cbf\u0c95\u0cb2\u0ccd\u200c \u0c8e\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c\u0c97\u0cb3\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97 \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0c88 \u0c95\u0cc1\u0cb0\u0cbf\u0ca4\u0cc1 \u0caf\u0cbe\u0cb5\u0cc1\u0ca6\u0cc7 \u0cb5\u0cc7\u0ca6\u0cbf\u0c95\u0cc6\u0caf\u0cb2\u0ccd\u0cb2\u0cbf \u0cac\u0cb9\u0cbf\u0cb0\u0c82\u0c97 \u0c9a\u0cb0\u0ccd\u0c9a\u0cc6\u0c97\u0cc6 \u0cb8\u0cbf\u0ca6\u0ccd\u0ca7 \u0c8e\u0c82\u0ca6\u0cb0\u0cc1.", "\u0cb9\u0cbf\u0c82\u0ca6\u0cbf\u0ca8 \u0caf\u0cc1\u0caa\u0cbf\u0c8e \u0cb8\u0cb0\u0ccd\u0c95\u0cbe\u0cb0\u0ca6 \u0c85\u0cb5\u2002\u0ca7\u0cbf\u0caf\u0cb2\u0ccd\u0cb2\u0cbf \u0c8e\u0c9a\u0ccd\u200c\u0c8e\u0c8e\u0cb2\u0ccd\u200c \u0caa\u0ccd\u0cb0\u0ca4\u0cbf \u0cb5\u0cbf\u0cae\u0cbe\u0ca8 \u0ca4\u0caf\u0cbe\u0cb0\u0cbf\u0cb8\u0cb2\u0cc1 526 \u0c95\u0ccb\u0c9f\u0cbf \u0cb0\u0cc2. \u0c92\u0caa\u0ccd\u0caa\u0c82\u0ca6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca4\u0ccd\u0ca4\u0cc1. 124 \u0cb5\u0cbf\u0cae\u0cbe\u0ca8 \u0c96\u0cb0\u0cc0\u0ca6\u0cbf\u0cb8\u0cb2\u0cc1 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0cb0\u0ca6\u0ccd\u0ca6\u0cc1\u0c97\u0cc6\u0cc2\u0cb3\u0cbf\u0cb8\u0cbf \u0c85\u0c82\u0cac\u0cbe\u0ca8\u0cbf \u0cb8\u0cb9\u0cad\u0cbe\u0c97\u0cbf\u0ca4\u0ccd\u0cb5\u0ca6 \u0c95\u0c82\u0caa\u0ca8\u0cbf\u0c97\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc1, \u0c85\u0ca6\u0cc7 \u0cb5\u0cbf\u0cae\u0cbe\u0ca8\u0c95\u0ccd\u0c95\u0cc6 1,600 \u0c95\u0ccb\u0c9f\u0cbf \u0cb0\u0cc2. \u0c96\u0cb0\u0ccd\u0c9a\u0cc1 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cc1 \u0ca6\u0cc7\u0cb6\u0ca6 \u0c85\u0ca4\u0cbf \u0ca6\u0cc6\u0cc2\u0ca1\u0ccd\u0ca1 \u0cb9\u0c97\u0cb0\u0ca3. \u0c88 \u0cac\u0c97\u0ccd\u0c97\u0cc6 \u0ca8\u0cbe\u0ca8\u0cc1 \u0cb2\u0ccb\u0c95\u0cb8\u0cad\u0cc6\u0caf\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0cb0\u0ccd\u0c98\u200c\u0cb5\u0cbe\u0c97\u0cbf \u0cad\u0cbe\u0cb7\u0ca3 \u0cae\u0cbe\u0ca1\u0cbf \u0c88 \u0c92\u0caa\u0ccd\u0caa\u0c82\u0ca6\u0ca6 \u0cb9\u0cbf\u0c82\u0ca6\u0cbf\u0cb0\u0cc1\u0cb5 \u0cae\u0cb0\u0ccd\u0cae\u0cb5\u0cbe\u0ca6\u0cb0\u0cc2 \u0c8f\u0ca8\u0cc1 \u0c8e\u0c82\u0ca6\u0cc1 \u0caa\u0cb0\u0cbf\u0caa\u0cb0\u0cbf\u0caf\u0cbe\u0c97\u0cbf \u0c95\u0cc7\u0cb3\u0cbf\u0ca6\u0cb0\u0cc2 \u0caa\u0ccd\u0cb0\u0ca7\u0cbe\u0ca8\u0cbf \u0cae\u0ccb\u0ca6\u0cbf \u0cae\u0cbe\u0ca4\u0ccd\u0cb0 \u0ca4\u0cc1\u0c9f\u0cbf \u0cac\u0cbf\u0c9a\u0ccd\u0c9a\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1.", "\u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cab\u0ccd\u0cb0\u0cbe\u0ca8\u0ccd\u0cb8\u0ccd\u200c \u0c85\u0ca7\u0ccd\u0caf\u0c95\u0ccd\u0cb7 \u0cae\u0ccd\u0caf\u0cbe\u0c95\u0ccd\u0cb0\u2002\u0ca8\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc6. \u0cb0\u0cab\u0cc7\u0cb2\u0ccd\u200c \u0cb5\u0cbf\u0cae\u0cbe\u0ca8 \u0c92\u0caa\u0ccd\u0caa\u0c82\u0ca6\u0ca6 \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cbf\u0cb8\u0cbf\u0ca6\u0ccd\u0ca6\u0cc1, \u0c88 \u0c92\u0caa\u0ccd\u0caa\u0c82\u0ca6\u0ca6 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cc1 \u0cac\u0cb9\u0cbf\u0cb0\u0c82\u0c97\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0c8f\u0ca8\u0cbe\u0ca6\u0cb0\u0cc2 \u0c85\u0ca1\u0ccd\u0ca1\u0cbf\u0c97\u0cb3\u0cbf\u0cb5\u0cc6\u0caf\u0cc7 \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0ccd\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c85\u0cb5\u0cb0\u0cc1 \u0cb9\u0cbe\u0c97\u0cc7\u0ca8\u0cbf\u0cb2\u0ccd\u0cb2. \u0ca6\u0cc7\u0cb6\u0ca6 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac \u0ca8\u0cbe\u0c97\u0cb0\u0cbf\u0c95\u0ca8\u0cc1 \u0cb8\u0cb9 \u0c88 \u0c92\u0caa\u0ccd\u0caa\u0c82\u0ca6\u0ca6 \u0cb5\u0cbf\u0cb5\u0cb0 \u0ca4\u0cbf\u0cb3\u0cbf\u0caf\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f\u0caa\u0ca1\u0cbf\u0cb8\u0cbf\u0ca6\u0cb0\u0cc1. \u0c87\u0ca6\u0cbe\u0ca6 \u0cac\u0cb3\u0cbf\u0c95\u0cb5\u0cc2 \u0c88 \u0c92\u0caa\u0ccd\u0caa\u0c82\u0ca6\u0ca6 \u0cb5\u0cbf\u0cb5\u0cb0 \u0cac\u0cb9\u0cbf\u0cb0\u0c82\u0c97\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0c82\u0ca4\u0cc6 \u0ca8\u0cbe\u0ca8\u0cc1 \u0caa\u0ccd\u0cb0\u0ca7\u0cbe\u0ca8\u0cbf \u0cb9\u0cbe\u0c97\u0cc2 \u0cb0\u0c95\u0ccd\u0cb7\u0ca3\u0cbe \u0cb8\u0c9a\u0cbf\u0cb5\u0cb0\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6, \u0c85\u0cb5\u0cb0\u0cbf\u0c82\u0ca6 \u0cac\u0cb0\u0cc0 \u0cae\u0ccc\u0ca8 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0cc6. \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0c85\u0cb5\u0cb0\u0cc1 \u0cac\u0cbe\u0caf\u0cbf \u0cac\u0cbf\u0c9a\u0ccd\u0c9a\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0cb5\u0cb0\u0cc1 \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0 \u0c8e\u0cb8\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac\u0cc1\u0cb5\u0cc1\u0ca6\u0cc1 \u0cae\u0cc7\u0cb2\u0ccd\u0ca8\u0ccb\u0c9f\u0c95\u0ccd\u0c95\u0cc6 \u0c95\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0caa\u0ccd\u0caa\u0cc1 \u0cae\u0cbe\u0ca1\u0ca6\u0cb5\u0cb0\u0cc1 \u0c95\u0ca3\u0ccd\u0ca3\u0cc1 \u0c95\u0ca3\u0ccd\u0ca3\u0cc1 \u0cb8\u0cc7\u0cb0\u0cbf\u0cb8\u0cbf \u0cae\u0cbe\u0ca4\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c86\u0ca6\u0cb0\u0cc6 \u0ca8\u0cbe\u0ca8\u0cc1 \u0cb2\u0ccb\u0c95\u0cb8\u0cad\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca7\u0cbe\u0ca8\u0cbf\u0c97\u0cb3 \u0c95\u0ca3\u0ccd\u0ca3\u0cc1\u0c97\u0cb3\u0cb2\u0ccd\u0cb2\u0cbf \u0c95\u0ca3\u0ccd\u0ca3\u0cbf\u0c9f\u0ccd\u0c9f\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0caa\u0ccd\u0cb0\u0ca7\u0cbe\u0ca8\u0cbf \u0cae\u0cbe\u0ca4\u0ccd\u0cb0 \u0c95\u0ca3\u0ccd\u0ca3\u0cb2\u0ccd\u0cb2\u0cbf \u0c95\u0ca3\u0ccd\u0ca3\u0cbf\u0c9f\u0ccd\u0c9f\u0cc1 \u0ca8\u0ccb\u0ca1\u0cb2\u0cbe\u0cb0\u0ca6\u0cc6 \u0cb9\u0cbf\u0c82\u0ca6\u0cc6, \u0cae\u0cc1\u0c82\u0ca6\u0cc6, \u0c85\u0ca4\u0ccd\u0ca4-\u0c87\u0ca4\u0ccd\u0ca4 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c8f\u0c95\u0cc6\u0c82\u0ca6\u0cb0\u0cc6 \u0c85\u0cb5\u0cb0\u0cc1 \u0ca6\u0cc7\u0cb6\u0ca6 \u0cb9\u0ca3 \u0c95\u0cc6\u0cc2\u0cb3\u0ccd\u0cb3\u0cc6 \u0cb9\u0cca\u0ca1\u0cc6\u0caf\u0cc1\u0cb5 \u0cae\u0cc2\u0cb2\u0c95 \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cb2\u0ccd\u0cb2\u0cc2 \u0c85\u0cb3\u0cc1\u0c95\u0cbf\u0ca6\u0cc6 \u0c8e\u0c82\u0ca6\u0cb0\u0cc1.", "\u0cb8\u0cc1\u0cb3\u0ccd\u0cb3\u0cc1 \u0cb9\u0cc7\u0cb3\u0cc1\u0cb5\u0cb5\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0ca8\u0ccd\u0ca8\u0cc1 \u0c95\u0cb3\u0cc6\u0ca6 \u0ca8\u0cbe\u0cb2\u0ccd\u0c95\u0cc2\u0cb5\u0cb0\u0cc6 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0ca6\u0cc7\u0cb6\u0ca6 \u0c9c\u0ca8\u0cb0\u0cc1 \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. 2019\u0cb0\u0cb2\u0ccd\u0cb2\u0cbf \u0cb9\u0cca\u0cb8 \u0cb8\u0cb0\u0ccd\u0c95\u0cbe\u0cb0\u0ca6 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6. \u0ca8\u0cc1\u0ca1\u0cbf\u0ca6\u0c82\u0ca4\u0cc6 \u0ca8\u0ca1\u0cc6\u0caf\u0cc1\u0cb5 \u0cb8\u0cb0\u0ccd\u0c95\u0cbe\u0cb0 \u0cac\u0cc7\u0c95\u0cbf\u0ca6\u0cc6. \u0c97\u0cac\u0ccd\u0cac\u0cb0\u0ccd\u200c \u0cb8\u0cbf\u0c82\u0c97\u0ccd\u200c \u0c9f\u0ccd\u0caf\u0cbe\u0c95\u0ccd\u0cb8\u0ccd\u200c \u0cae\u0cc2\u0cb2\u0c95 \u0cb8\u0ca3\u0ccd\u0ca3 \u0cb5\u0ccd\u0caf\u0cbe\u0caa\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0ca6\u0cc6\u0cac\u0ca1\u0cbf\u0caf\u0cc1\u0cb5 \u0c95\u0cc6\u0cb2\u0cb8 \u0c8e\u0c97\u0ccd\u0c97\u0cbf\u0cb2\u0ccd\u0cb2\u0ca6\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0c82\u0ca5 \u0ca4\u0cc6\u0cb0\u0cbf\u0c97\u0cc6\u0caf\u0cbf\u0c82\u0ca6 \u0ca6\u0cc6\u0cc2\u0ca1\u0ccd\u0ca1 \u0ca6\u0cc6\u0cc2\u0ca1\u0ccd\u0ca1 \u0c89\u0ca6\u0ccd\u0caf\u0cae\u0cbf\u0c97\u0cb3\u0cbf\u0c97\u0cb7\u0ccd\u0c9f\u0cc7 \u0cb2\u0cbe\u0cad\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0ca3\u0ccd\u0ca3 \u0cb5\u0ccd\u0caf\u0cbe\u0caa\u0cbe\u0cb0\u0cbf\u0c97\u0cb3\u0cc1 \u0c89\u0ca6\u0ccd\u0caf\u0ccb\u0c97 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0ca6\u0cbf\u0c97\u0ccd\u0cad\u0ccd\u0cb0\u0cbe\u0c82\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c86\u0ca4\u0c82\u0c95 \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0c97\u0cbf\u0ca6\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0 \u0c85\u2002\u0ca7\u0cbf\u0c95\u0cbe\u0cb0\u0c95\u0ccd\u0c95\u0cc6 \u0cac\u0c82\u0ca6\u0cb0\u0cc6 \u0c97\u0cac\u0ccd\u0cac\u0cb0\u0ccd\u200c \u0cb8\u0cbf\u0c82\u0c97\u0ccd\u200c \u0c9f\u0ccd\u0caf\u0cbe\u0c95\u0ccd\u0cb8\u0ccd\u200c \u0cb8\u0c82\u0caa\u0cc2\u0cb0\u0ccd\u0ca3 \u0cb0\u0ca6\u0ccd\u0ca6\u0cc1 \u0cae\u0cbe\u0ca1\u0cbf \u0cb8\u0cbe\u0ca7\u0cbe\u0cb0\u0ca3 \u0ca4\u0cc6\u0cb0\u0cbf\u0c97\u0cc6 \u0ca8\u0cc0\u0ca4\u0cbf \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c86 \u0cae\u0cc2\u0cb2\u0c95 \u0cb8\u0ca3\u0ccd\u0ca3 \u0cb5\u0ccd\u0caf\u0cbe\u0caa\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cae\u0ca4\u0ccd\u0ca4\u0cc6 \u0cb9\u0cb3\u0cbf\u0c97\u0cc6 \u0ca4\u0cb0\u0cc1\u0ca4\u0ccd\u0ca4\u0cc7\u0cb5\u0cc6 \u0c8e\u0c82\u0ca6\u0cb0\u0cc1.", "\u0c95\u0cc7\u0cb3\u0cb2\u0cc1 \u0cae\u0cbe\u0ca4\u0ccd\u0cb0 \u0c87\u0c82\u0caa\u0cc1:\u0cac\u0cc7\u0c9f\u0cbf \u0caa\u0ca1\u0cbe\u0cb5\u0ccb, \u0cac\u0cc7\u0c9f\u0cbf \u0cac\u0c9a\u0cbe\u0cb5\u0ccb \u0c8e\u0c82\u0cac \u0ca8\u0cbe\u0cb0\u0cbe \u0c95\u0cc7\u0cb3\u0cb2\u0cc1 \u0cae\u0cbe\u0ca4\u0ccd\u0cb0 \u0c87\u0c82\u0caa\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc6, \u0cb5\u0cbe\u0cb8\u0ccd\u0ca4\u0cb5\u0ca6\u0cb2\u0ccd\u0cb2\u0cbf \u0c8f\u0ca8\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6? \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0cb6\u0cbe\u0cb8\u0c95\u0ca8\u0cc6\u0cc2\u0cac\u0ccd\u0cac \u0caf\u0cc1\u0cb5\u0ca4\u0cbf \u0cae\u0cc7\u0cb2\u0cc6 \u0c85\u0ca4\u0ccd\u0caf\u0cbe\u0c9a\u0cbe\u0cb0 \u0c8e\u0cb8\u0c97\u0cbf\u0ca6\u0ccd\u0ca6\u0cbe\u0ca8\u0cc6. \u0cac\u0cbf\u0cb9\u0cbe\u0cb0\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cb8\u0cc7\u0cb0\u0cbf\u0ca6 \u0ca8\u0cbe\u0caf\u0c95\u0ca8\u0cc6\u0cc2\u0cac\u0ccd\u0cac \u0cb9\u0cb2\u0cb5\u0cbe\u0cb0\u0cc1 \u0cac\u0cbe\u0cb2\u0c95\u0cbf\u0caf\u0cb0 \u0cae\u0cc7\u0cb2\u0cc6 \u0ca8\u0cbf\u0cb0\u0c82\u0ca4\u0cb0\u0cb5\u0cbe\u0c97\u0cbf \u0c85\u0ca4\u0ccd\u0caf\u0cbe\u0c9a\u0cbe\u0cb0 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0ca8\u0cc6. \u0c87\u0cb5\u0cb0\u0cbf\u0c97\u0cc6\u0cb2\u0ccd\u0cb2 \u0c95\u0cbe\u0ca8\u0cc2\u0ca8\u0cbf\u0ca8 \u0cad\u0caf\u0cb5\u0cbf\u0cb2\u0ccd\u0cb2\u0cb5\u0cc7? \u0c87\u0c82\u0ca5 \u0c98\u0c9f\u0ca8\u0cc6\u0c97\u0cb3\u0cc1 \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c85\u0cb5\u0ccd\u0caf\u0cbe\u0cb9\u0ca4\u0cb5\u0cbe\u0c97\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2 \u0cae\u0ccb\u0ca6\u0cbf \u0cae\u0cbe\u0ca4\u0ccd\u0cb0 \u0cac\u0cbe\u0caf\u0cbf \u0cac\u0cbf\u0c9a\u0ccd\u0c9a\u0cbf \u0c87\u0c82\u0ca4\u0cb9 \u0c98\u0c9f\u0ca8\u0cc6\u0c97\u0cb3\u0cbf\u0c97\u0cc6\u0cb2\u0ccd\u0cb2 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0ca8\u0cc0\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c9a\u0cbf\u0c95\u0ccd\u0c95 \u0cae\u0c95\u0ccd\u0c95\u0cb3 \u0cae\u0cc7\u0cb2\u0cc6 \u0c95\u0cc2\u0ca1 \u0c85\u0ca4\u0ccd\u0caf\u0cbe\u0c9a\u0cbe\u0cb0 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0ccb\u0cb5\u0cc1 \u0ca4\u0c82\u0ca6\u0cbf\u0ca6\u0cc6 \u0c8e\u0c82\u0ca6\u0cb0\u0cc1.", "15 \u0cb6\u0ccd\u0cb0\u0cc0\u0cae\u0c82\u0ca4\u0cb0\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0caa\u0ccd\u0cb0\u0ca7\u0cbe\u0ca8\u0cbf!\u0caa\u0ccd\u0cb0\u0ca7\u0cbe\u0ca8\u0cbf \u0cae\u0ccb\u0ca6\u0cbf \u0ca6\u0cc7\u0cb6\u0ca6 15 \u0cb6\u0ccd\u0cb0\u0cc0\u0cae\u0c82\u0ca4\u0cb0\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0caa\u0ccd\u0cb0\u0ca7\u0cbe\u0ca8\u0cbf\u0c97\u0cb3\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c97\u0cbe\u0c97\u0cbf \u0cae\u0ccb\u0ca6\u0cbf \u0cb8\u0cb0\u0ccd\u0c95\u0cbe\u0cb0\u0ca6 \u0ca8\u0cc0\u0ca4\u0cbf\u0c97\u0cb3\u0cc1 \u0c89\u0ca6\u0ccd\u0caf\u0cae\u0cbf\u0c97\u0cb3 \u0caa\u0cb0\u0cb5\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0caf\u0cbe\u0cb5\u0ca4\u0ccd\u0ca4\u0cc2 \u0cac\u0ca1\u0cb5\u0cb0, \u0cb9\u0cbf\u0c82\u0ca6\u0cc1\u0cb3\u0cbf\u0ca6\u0cb5\u0cb0, \u0ca6\u0cb2\u0cbf\u0ca4\u0cb0 \u0caa\u0cb0\u0cb5\u0cbe\u0ca6 \u0caf\u0cbe\u0cb5 \u0cb8\u0cc1\u0ca7\u0cbe\u0cb0\u0ca3\u0cc6 \u0c95\u0ccd\u0cb0\u0cae\u0c97\u0cb3\u0ca8\u0ccd\u0ca8\u0cc1 \u0cb8\u0cb9 \u0cae\u0ccb\u0ca6\u0cbf \u0cb8\u0cb0\u0ccd\u0c95\u0cbe\u0cb0 \u0cae\u0cbe\u0ca1\u0cbf\u0cb2\u0ccd\u0cb2. \u0ca6\u0cc7\u0cb6\u0ca6 \u0cb6\u0ccd\u0cb0\u0cc0\u0cae\u0c82\u0ca4 \u0c89\u0ca6\u0ccd\u0caf\u0cae\u0cbf\u0c97\u0cb3 2.50 \u0cb2\u0c95\u0ccd\u0cb7 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf\u0cb0\u0cc1\u0cb5 \u0cae\u0ccb\u0ca6\u0cbf \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0ca6\u0cc7\u0cb6\u0ca6 \u0c85\u0ca8\u0ccd\u0ca8\u0ca6\u0cbe\u0ca4\u0ca8 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cb2\u0cc1 \u0c86\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0ca6\u0ca8\u0ccd\u0ca8\u0cc1 \u0ca6\u0cc7\u0cb6\u0ca6 \u0c9c\u0ca8\u0cb0\u0cc1 \u0cb8\u0cc2\u0c95\u0ccd\u0cb7\u0ccd\u0cae\u0cb5\u0cbe\u0c97\u0cbf \u0c85\u0cb0\u0ccd\u0ca5 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0caf\u0cc1\u0cb5 \u0c9c\u0ca8\u0cb0\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0c95\u0cbe\u0cb0\u0ccd\u0caf\u0cb5\u0cc8\u0c96\u0cb0\u0cbf \u0c97\u0cae\u0ca8\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb0\u0cbe\u0cb9\u0cc1\u0cb2\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb8\u0ccd\u0ca5\u0cbe\u0cb5\u0cb0 \u0cb2\u0cbf\u0c82\u0c97 \u0c95\u0cbe\u0ca3\u0cbf\u0c95\u0cc6\u0caa\u0ccd\u0cb0\u0ca6\u0cc7\u0cb6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cae\u0cbf\u0ca4\u0cbf \u0cb5\u0ca4\u0cbf\u0caf\u0cbf\u0c82\u0ca6 \u0c8e\u0c90\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf\u2002\u00a0\u0c85\u0cb5\u0cb0\u0cbf\u0c97\u0cc6 \u0ca4\u0cb2\u0cc6\u0c97\u0cc6 \u0cb0\u0cc1\u0cae\u0cbe\u0cb2\u0cc1 \u0cb8\u0cc1\u0ca4\u0ccd\u0ca4\u0cbf \u0cb8\u0ca8\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0caf\u0cbf\u0ca4\u0cc1. \u0ca8\u0cc6\u0ca8\u0caa\u0cbf\u0ca8 \u0c95\u0cbe\u0ca3\u0cbf\u0c95\u0cc6\u0caf\u0cbe\u0c97\u0cbf \u0cb8\u0ccd\u0ca5\u0cbe\u0cb5\u0cb0 \u0cb2\u0cbf\u0c82\u0c97 \u0ca8\u0cc0\u0ca1\u0cbf \u0c97\u0ccc\u0cb0\u0cb5\u0cbf\u0cb8\u0cb2\u0cbe\u0caf\u0cbf\u0ca4\u0cc1.", "\u0c95\u0cc7\u0c82\u0ca6\u0ccd\u0cb0 \u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cb2\u0cbf\u0c89\u0ca6\u0ccd\u0caf\u0cae\u0cbf\u0c97\u0cb3 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0cb5 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0cb8\u0c82\u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c8f\u0c95\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2? \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb5\u0cc7\u0cb3\u0cc6 \u0cac\u0cbf\u0c9c\u0cc6\u0caa\u0cbf \u0c95\u0cc2\u0ca1 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c85\u0cb5\u0cb0\u0cbf\u0c97\u0cc6 \u0cb0\u0cc8\u0ca4\u0cb0 \u0cac\u0c97\u0ccd\u0c97\u0cc6 \u0c95\u0cbe\u0cb3\u0c9c\u0cbf \u0c87\u0cb2\u0ccd\u0cb2. \u0c95\u0cbe\u0cb3\u0c9c\u0cbf \u0c87\u0ca6\u0ccd\u0ca6\u0cb0\u0cc6 \u0c95\u0cc2\u0ca1\u0cb2\u0cc7 \u0cae\u0ccb\u0ca6\u0cbf \u0cb8\u0cb0\u0ccd\u0c95\u0cbe\u0cb0 \u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf \u0ca4\u0ccb\u0cb0\u0cbf\u0cb8\u0cb2\u0cbf. \u0c95\u0cc3\u0cb7\u0cbf \u0c89\u0ca4\u0ccd\u0caa\u0ca8\u0c97\u0cb3\u0cbf\u0c97\u0cc6 \u0cac\u0cc6\u0c82\u0cac\u0cb2 \u0cac\u0cc6\u0cb2\u0cc6(\u0c8e\u0c82\u0c8e\u0cb8\u0ccd\u200c\u0caa\u0cbf) \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0c92\u0c9f\u0ccd\u0c9f\u0cbe\u0cb0\u0cc6 10 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0c86\u0ca6\u0cb0\u0cc6, \u0c95\u0cb0\u0ccd\u0ca8\u0cbe\u0c9f\u0c95 \u0cb0\u0cbe\u0c9c\u0ccd\u0caf \u0c92\u0c82\u0ca6\u0cc7 \u0c95\u0cc7\u0c82\u0ca6\u0ccd\u0cb0\u0ca6 \u0c8e\u0c82\u0c8e\u0cb8\u0ccd\u200c\u0caa\u0cbf\u0caf \u0cae\u0cc2\u0cb0\u0cc1 \u0caa\u0c9f\u0ccd\u0c9f\u0cc1 \u0cb9\u0ca3 \u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf\u0ca6\u0cc6.- \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf, \u0c8e\u0c90\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7"], "title": "\u0cac\u0cc0\u0ca6\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cb2\u0ccb\u0c95\u0cb8\u0cae\u0cb0\u0c95\u0ccd\u0c95\u0cc6 \u0cb0\u0cbe\u0cb9\u0cc1\u0cb2\u0ccd\u200c \u0c95\u0cb9\u0cb3\u0cc6"},
{"url": "https://www.udayavani.com/kannada/news/state-news/316478/bjp-state-president-bs-yeddyurappa-inaugurated-special-meeting", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb5\u0cbf\u0ca7\u0cbe\u0ca8\u0cb8\u0cad\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf\u0cc1 104 \u0cb8\u0ca6\u0cb8\u0ccd\u0caf \u0cac\u0cb2\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0caa\u0ccd\u0cb0\u0cac\u0cb2 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0cb8\u0cb0\u0ccd\u0c95\u0cbe\u0cb0\u0ca6 \u0c95\u0cbf\u0cb5\u0cbf, \u0cae\u0cc2\u0c97\u0cc1 \u0cb9\u0cbf\u0ca1\u0cbf\u0ca6\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb9\u0ccb\u0cb0\u0cbe\u0c9f \u0cae\u0cb0\u0cc6\u0ca4\u0cc1 \u0cb9\u0ccb\u0ca6\u0c82\u0ca4\u0cbf\u0ca6\u0cc6. \u0c87\u0ca8\u0ccd\u0ca8\u0cbe\u0ca6\u0cb0\u0cc2 \u0caa\u0c95\u0ccd\u0cb7 \u0cb8\u0c82\u0c9f\u0ca8\u0cc6\u0caf\u0cb2\u0ccd\u0cb2\u0cbf \u0cb8\u0c95\u0ccd\u0cb0\u0cbf\u0caf\u0cb0\u0cbe\u0c97\u0cbf \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb8\u0c9c\u0ccd\u0c9c\u0cbe\u0c97\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cac\u0cbf\u0c9c\u0cc6\u0caa\u0cbf \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6 \u0cb9\u0cbe\u0c97\u0cc2 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c86.9\u0cb0\u0cbf\u0c82\u0ca6 \u0c86\u0cb0\u0c82\u0cad\u0cb5\u0cbe\u0ca6 \u0caa\u0ccd\u0cb0\u0cb5\u0cbe\u0cb8\u0ca6 \u0cad\u0cbe\u0c97\u0cb5\u0cbe\u0c97\u0cbf \u0c86\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0caa\u0ccd\u0cb0\u0cb5\u0cbe\u0cb8 \u0caa\u0cc2\u0cb0\u0ccd\u0ca3\u0c97\u0cc6\u0cc2\u0cb3\u0cbf\u0cb8\u0cbf\u0ca6 \u0ca4\u0cae\u0ccd\u0cae \u0ca8\u0cc7\u0ca4\u0cc3\u0ca4\u0ccd\u0cb5 \u0ca4\u0c82\u0ca1 \u0cad\u0cbe\u0ca8\u0cc1\u0cb5\u0cbe\u0cb0 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0caa\u0c9f\u0ccd\u0c9f\u0c82\u0ca4\u0cc6 \u0cb6\u0c95\u0ccd\u0ca4\u0cbf \u0c95\u0cc7\u0c82\u0ca6\u0ccd\u0cb0 \u0caa\u0ccd\u0cb0\u0cae\u0cc1\u0c96\u0cb0\u0cc1 \u0cb9\u0cbe\u0c97\u0cc2 \u0cae\u0cc7\u0cb2\u0ccd\u0caa\u0c9f\u0ccd\u0c9f\u0cb5\u0cb0 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0caa\u0ccd\u0cb0\u0cac\u0cb2 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0cb5\u0cbe\u0c97\u0cbf \u0cae\u0cc8\u0ca4\u0ccd\u0cb0\u0cbf \u0cb8\u0cb0\u0ccd\u0c95\u0cbe\u0cb0\u0ca6 \u0cb5\u0cc8\u0cab\u200c\u0cb2\u0ccd\u0caf\u0c97\u0cb3 \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cbf \u0c9c\u0ca8\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cac\u0cc7\u0c95\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0ca8 8- 9 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0caa\u0c95\u0ccd\u0cb7 \u0cb8\u0c82\u0c98\u0c9f\u0ca8\u0cc6 \u0cac\u0cb2\u0caa\u0ca1\u0cbf\u0cb8\u0cac\u0cc7\u0c95\u0cbf\u0ca6\u0cc6. \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0caa\u0ccd\u0cb0\u0ca4\u0cbf \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0c95\u0ccd\u0cb7 \u0cac\u0cb2\u0cb5\u0cb0\u0ccd\u0ca7\u0ca8\u0cc6\u0c97\u0cc6 \u0caa\u0ccd\u0cb0\u0cbe\u0cae\u0cbe\u0ca3\u0cbf\u0c95 \u0caa\u0ccd\u0cb0\u0caf\u0ca4\u0ccd\u0ca8 \u0ca8\u0ca1\u0cc6\u0cb8\u0cac\u0cc7\u0c95\u0cc1. 104 \u0cb6\u0cbe\u0cb8\u0c95 \u0cac\u0cb2\u0cb5\u0cbf\u0cb0\u0cc1\u0cb5 \u0ca8\u0cbe\u0cb5\u0cc1 \u0c8e\u0ca6\u0ccd\u0ca6\u0cc1\u0ca8\u0cbf\u0c82\u0ca4\u0cb0\u0cc6 \u0c86\u0ca1\u0cb3\u0cbf\u0ca4 \u0caa\u0c95\u0ccd\u0cb7 \u0c8f\u0ca8\u0cc2 \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c- \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cb5\u0cb0\u0cc7 \u0cb9\u0cca\u0ca1\u0cc6\u0ca6\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0ca6 \u0cb9\u0cca\u0cb0\u0cb9\u0ccb\u0c97\u0cac\u0cb9\u0cc1\u0ca6\u0cc1. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c- \u0c9c\u0cc6\u0ca1\u0cbf\u0c8e\u0cb8\u0ccd\u200c \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0cb5\u0cb0\u0cc6\u0c97\u0cc6 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0ca8\u0cbe\u0c9f\u0c95\u0cb5\u0cbe\u0ca1\u0cbf \u0cb9\u0cc6\u0c9a\u0ccd\u0c9a\u0cc1 \u0cb8\u0ccd\u0ca5\u0cbe\u0ca8 \u0c97\u0cc6\u0cb2\u0ccd\u0cb2\u0cb2\u0cc1 \u0cad\u0ccd\u0cb0\u0cae\u0cc6 \u0c92\u0c82\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cac\u0cc7\u0cb0\u0cc6 \u0c8f\u0ca8\u0cc2 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0cae\u0cbe\u0cb8\u0cbe\u0c82\u0ca4\u0ccd\u0caf\u0ca6\u0cbf\u0c82\u0ca6 \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cbf\u0cb3\u0cbf\u0caf\u0cac\u0cc7\u0c95\u0cc1\u0cb0\u0cbe\u0c9c\u0ccd\u0caf \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0caa\u0cb0\u0cb8\u0ccd\u0caa\u0cb0 \u0c86\u0cb0\u0ccb\u0caa- \u0caa\u0ccd\u0cb0\u0ca4\u0ccd\u0caf\u0cbe\u0cb0\u0ccb\u0caa\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0ccd\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c87\u0ca6\u0cc0\u0c97 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb8\u0cb0\u0ccd\u0c95\u0cbe\u0cb0 \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0cb5\u0cc6. \u0c95\u0cb3\u0cc6\u0ca6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf 135\u0cb0\u0cbf\u0c82\u0ca6 140 \u0cb8\u0ccd\u0ca5\u0cbe\u0ca8 \u0c97\u0cb3\u0cbf\u0cb8\u0cc1\u0cb5 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf\u0cbf\u0ca4\u0ccd\u0ca4\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cc1, \u0cac\u0cb3\u0ccd\u0cb3\u0cbe\u0cb0\u0cbf, \u0cb5\u0cbf\u0c9c\u0caf\u0caa\u0cc1\u0cb0 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0caf\u0cb2\u0cbe\u0c97\u0ca6 \u0c95\u0cbe\u0cb0\u0ca3 104\u0c95\u0ccd\u0c95\u0cc6 \u0ca4\u0cc3\u0caa\u0ccd\u0ca4\u0cbf\u0caa\u0ca1\u0cac\u0cc7\u0c95\u0cbe\u0caf\u0cbf\u0ca4\u0cc1. \u0cb9\u0cbe\u0c97\u0cbe\u0c97\u0cbf \u0cb8\u0cae\u0cb0\u0ccd\u0ca5 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0cb5\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0\u0ca6 \u0cb5\u0cc8\u0cab\u200c\u0cb2\u0ccd\u0caf\u0cb5\u0ca8\u0ccd\u0ca8\u0cc1 \u0c9c\u0ca8\u0ca4\u0cc6\u0c97\u0cc6 \u0ca4\u0cbf\u0cb3\u0cbf\u0cb8\u0cac\u0cc7\u0c95\u0cbf\u0ca6\u0cc6. \u0cae\u0cbe\u0cb8\u0cbe\u0c82\u0ca4\u0ccd\u0caf\u0ca6\u0cbf\u0c82\u0ca6\u0cb2\u0cc7 \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cbf\u0cb3\u0cbf\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "23 \u0cb8\u0ccd\u0ca5\u0cbe\u0ca8 \u0c95\u0cc6\u0cc2\u0ca1\u0cc1\u0c97\u0cc6\u0caf\u0cbe\u0c97\u0cbf \u0ca8\u0cc0\u0ca1\u0cac\u0cc7\u0c95\u0cc1\u0ca8\u0cbe\u0cb2\u0ccd\u0c95\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0c95\u0cc6\u0cc2\u0ca1\u0cc1\u0c97\u0cc6 \u0cb9\u0cbe\u0c97\u0cc2 \u0cb9\u0cbf\u0c82\u0ca6\u0cc6 \u0cb0\u0cbe\u0c9c\u0ccd\u0caf \u0cac\u0cbf\u0c9c\u0cc6\u0caa\u0cbf \u0cb8\u0cb0\u0ccd\u0c95\u0cbe\u0cb0\u0ca6 \u0c95\u0cc6\u0cc2\u0ca1\u0cc1\u0c97\u0cc6\u0c97\u0cb3\u0ca8\u0ccd\u0ca8\u0cc1 \u0c9c\u0ca8\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cac\u0cc7\u0c95\u0cc1. \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf 22\u0cb0\u0cbf\u0c82\u0ca6 23 \u0cb8\u0ccd\u0ca5\u0cbe\u0ca8 \u0c97\u0cc6\u0cb2\u0ccd\u0cb2\u0cc1\u0cb5 \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0cc6. \u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf\u0caf\u0cb5\u0cb0\u0cc1 \u0cae\u0ca4\u0ccd\u0ca4\u0cc6 \u0caa\u0ccd\u0cb0\u0ca7\u0cbe\u0ca8\u0cbf\u0caf\u0cbe\u0c97\u0cc1\u0cb5\u0cc1\u0ca6\u0cc1 \u0ca8\u0cbf\u0cb6\u0ccd\u0c9a\u0cbf\u0ca4. \u0c85\u0ca6\u0c95\u0ccd\u0c95\u0cc6 \u0cb0\u0cbe\u0c9c\u0ccd\u0caf\u0ca6\u0cbf\u0c82\u0ca6 23 \u0cb8\u0ccd\u0ca5\u0cbe\u0ca8\u0cb5\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0cc1\u0c97\u0cc6\u0caf\u0cbe\u0c97\u0cbf \u0ca8\u0cc0\u0ca1\u0cb2\u0cc1 \u0c8e\u0cb2\u0ccd\u0cb2\u0cb0\u0cc2 \u0cb8\u0c82\u0c98\u0c9f\u0cbf\u0ca4\u0cb5\u0cbe\u0c97\u0cbf \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5 \u0c85\u0ca8\u0c82\u0ca4\u0c95\u0cc1\u0cae\u0cbe\u0cb0\u0ccd\u200c, \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cac\u0cbe\u0c82\u0c97\u0ccd\u0cb2\u0cbe\u0ca6\u0cbf\u0c82\u0ca6 \u0cb2\u0c95\u0ccd\u0cb7\u0cbe\u0c82\u0ca4\u0cb0 \u0c85\u0c95\u0ccd\u0cb0\u0cae \u0ca8\u0cc1\u0cb8\u0cc1\u0cb3\u0cc1\u0c95\u0ccb\u0cb0\u0cb0\u0cc1 \u0ca8\u0cbe\u0ca8\u0cbe \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf\u0ca6\u0ccd\u0ca6\u0cc1, \u0c87\u0cb5\u0cb0\u0ca8\u0ccd\u0ca8\u0cc1 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0ca6\u0cbf\u0ca6\u0ccd\u0ca6\u0cb0\u0cc6 \u0cae\u0cc1\u0c82\u0ca6\u0cc6 \u0cac\u0cbe\u0c82\u0c97\u0ccd\u0cb2\u0cbe \u0caa\u0ccd\u0cb0\u0c9c\u0cc6\u0c97\u0cb3\u0cc1 \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cb6\u0cbe\u0cb8\u0c95, \u0cb8\u0c82\u0cb8\u0ca6\u0cb0\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cc1\u0cb5 \u0c85\u0caa\u0cbe\u0caf\u0cb5\u0cbe\u0c97\u0cbf\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0ca6\u0cc7\u0cb6\u0ca6 \u0c9c\u0ca8 \u0c92\u0caa\u0ccd\u0caa\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caa\u0ccd\u0cb0\u0ca7\u0cbe\u0ca8\u0cbf \u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf\u0caf\u0cb5\u0cb0 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \"\u0cad\u0cbe\u0cb0\u0ca4\u0cc0\u0caf\u0cb0\u0cbf\u0c97\u0cbe\u0c97\u0cbf \u0cad\u0cbe\u0cb0\u0ca4' \u0c8e\u0c82\u0cac \u0ca7\u0ccd\u0caf\u0cc7\u0caf\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0cb0\u0ca3\u0c95\u0cb9\u0cb3\u0cc6 \u0cae\u0cca\u0cb3\u0c97\u0cbf\u0cb8\u0cc1\u0ca4\u0ccd\u0ca4\u0cbe \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cac\u0cc7\u0c95\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c8e\u0ca8\u0ccd\u200c\u0c86\u0cb0\u0ccd\u200c\u0cb8\u0cbf \u0cb5\u0cb0\u0ca6\u0cbf\u0caf\u0cbf\u0c82\u0ca6\u0cbe\u0c97\u0cbf \u0cb2\u0c95\u0ccd\u0cb7\u0cbe\u0c82\u0ca4\u0cb0 \u0cae\u0c82\u0ca6\u0cbf \u0cac\u0cbe\u0c82\u0c97\u0ccd\u0cb2\u0cbe \u0c85\u0c95\u0ccd\u0cb0\u0cae \u0cb5\u0cb2\u0cb8\u0cbf\u0c97\u0cb0\u0cc1 \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0caa\u0ca4\u0ccd\u0ca4\u0cc6\u0caf\u0cbe\u0c97\u0cbf\u0ca6\u0cc6. \u0c85\u0cb8\u0ccd\u0cb8\u0cbe\u0c82, \u0caa\u0cb6\u0ccd\u0c9a\u0cbf\u0cae \u0cac\u0c82\u0c97\u0cbe\u0cb3, \u0c9c\u0cbe\u0cb0\u0ccd\u0c96\u0c82\u0ca1\u0ccd\u200c, \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6, \u0ca6\u0cc6\u0cb9\u0cb2\u0cbf, \u0c86\u0c82\u0ca7\u0ccd\u0cb0\u0caa\u0ccd\u0cb0\u0ca6\u0cc7\u0cb6, \u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c87\u0ca4\u0cb0\u0cc6\u0ca1\u0cc6 \u0ca8\u0cc6\u0cb2\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca4\u0cb9\u0cb5\u0cb0\u0cbf\u0c97\u0cc6 \u0c86\u0ca7\u0cbe\u0cb0\u0ccd\u200c, \u0cac\u0cbf\u0caa\u0cbf\u0c8e\u0cb2\u0ccd\u200c \u0c95\u0cbe\u0cb0\u0ccd\u0ca1\u0ccd\u200c, \u0cae\u0ca4\u0ca6\u0cbe\u0cb0\u0cb0 \u0c97\u0cc1\u0cb0\u0cc1\u0ca4\u0cbf\u0ca8 \u0c9a\u0cc0\u0c9f\u0cbf \u0ca8\u0cc0\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7. \u0c85\u0cb5\u0cb0\u0cc1 \u0cad\u0cbe\u0cb0\u0ca4\u0cc0\u0caf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0c85\u0cb5\u0cb0\u0cbf\u0c97\u0cc6 \u0ca8\u0cbe\u0c97\u0cb0\u0cbf\u0c95 \u0cb9\u0c95\u0ccd\u0c95\u0cc1 \u0ca8\u0cc0\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0cb9\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \u0cae\u0cc1\u0cb8\u0ccd\u0cb2\u0cbf\u0c82 \u0cb2\u0cc0\u0c97\u0ccd\u200c \u0c87\u0ca6\u0ca8\u0ccd\u0ca8\u0cc1 \u0cb5\u0cbf\u0cb0\u0ccb\u0ca7\u0cbf\u0cb8\u0cc1\u0ca4\u0ccd\u0ca4\u0cbf\u0cb5\u0cc6 \u0c8e\u0c82\u0ca6\u0cc1 \u0c95\u0cbf\u0ca1\u0cbf \u0c95\u0cbe\u0cb0\u0cbf\u0ca6\u0cb0\u0cc1.", "\u0caa\u0ccd\u0cb0\u0ca7\u0cbe\u0ca8\u0cbf \u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cc1 \u0cb8\u0c82\u0cb8\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 330 \u0cb8\u0c82\u0cb8\u0ca6\u0cb0 \u0cb5\u0cbf\u0cb6\u0ccd\u0cb5\u0cbe\u0cb8 \u0cb8\u0cbe\u0cac\u0cc0\u0ca4\u0cc1\u0caa\u0ca1\u0cbf\u0cb8\u0cc1\u0cb5 \u0cae\u0cc2\u0cb2\u0c95 2019\u0cb0 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0cac\u0cbf\u0c9c\u0cc6\u0caa\u0cbf\u0caf\u0ca6\u0ccd\u0ca6\u0cc7 \u0cb8\u0cb0\u0ccd\u0c95\u0cbe\u0cb0 \u0c8e\u0c82\u0cac \u0cb8\u0c82\u0ca6\u0cc7\u0cb6 \u0cb8\u0cbe\u0cb0\u0cbf\u0ca6\u0cc6. \u0c8e\u0c90\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf\u0caf\u0cb5\u0cb0\u0cc1 \u0cb8\u0c82\u0cb8\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0cac\u0cb3\u0cbf\u0c95 \u0ca4\u0cbe\u0cb5\u0cbe\u0ca1\u0cbf\u0ca6\u0ccd\u0ca6\u0cc1 \u0ca8\u0cbe\u0c9f\u0c95 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0ca3\u0ccd\u0ca3\u0cc1 \u0cae\u0cbf\u0c9f\u0cc1\u0c95\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cb8\u0cbe\u0cac\u0cc0\u0ca4\u0cc1\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0ca8\u0ccd\u0ca8\u0cc1 \u0c8e\u0cb2\u0ccd\u0cb2 \u0c9c\u0ca8\u0cb0\u0cbf\u0c97\u0cc2 \u0ca4\u0cbf\u0cb3\u0cbf\u0cb8\u0cac\u0cc7\u0c95\u0cc1. \u0cae\u0cc1\u0c82\u0ca6\u0cbf\u0ca8 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0ca6\u0cc7\u0cb6\u0ca6 125 \u0c95\u0ccb\u0c9f\u0cbf \u0c9c\u0ca8 \u0cb0\u0cbe\u0cb9\u0cc1\u0cb2\u0ccd\u200c\u0c97\u0cbe\u0c82\u0ca7\u0cbf\u0caf\u0cb5\u0cb0\u0cbf\u0c97\u0cc6 \u0c95\u0ca3\u0ccd\u0ca3\u0cc1 \u0cae\u0cbf\u0c9f\u0cc1\u0c95\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0cb6\u0c95\u0ccd\u0ca4\u0cbf\u0caf\u0cc2 \u0c87\u0cb2\u0ccd\u0cb2, \u0ca8\u0cbe\u0caf\u0c95\u0ca4\u0ccd\u0cb5\u0cb5\u0cc2 \u0c87\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0cb5\u0cbe\u0cae\u0cae\u0cbe\u0cb0\u0ccd\u0c97\u0ca6\u0cbf\u0c82\u0ca6 \u0c85\u0ca7\u0cbf\u0c95\u0cbe\u0cb0 \u0cb9\u0cbf\u0ca1\u0cbf\u0caf\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0c8e\u0ca8\u0ccd\u200c\u0c86\u0cb0\u0ccd\u200c\u0cb8\u0cbf\u0c97\u0cc6 \u0cb5\u0cbf\u0cb0\u0ccb\u0ca7 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0cbe\u0cb5\u0cc1 \u0cae\u0cc2\u0cb2 \u0ca8\u0cbf\u0cb5\u0cbe\u0cb8\u0cbf\u0c97\u0cb3\u0cbe\u0ca6 \u0cad\u0cbe\u0cb0\u0ca4\u0cc0\u0caf\u0cb0\u0cbf\u0c97\u0cc6 \u0cb5\u0cbf\u0cb0\u0cc1\u0ca6\u0ccd\u0ca7\u0cb5\u0cbe\u0c97\u0cbf \u0cb9\u0cbe\u0c97\u0cc2 \u0cb5\u0cb2\u0cb8\u0cbf\u0c97\u0cb0 \u0caa\u0cb0\u0cb5\u0cbe\u0c97\u0cbf \u0c87\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0ccd\u0cb0\u0c95\u0c9f\u0cbf\u0cb8\u0cb2\u0cbf. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0ca4\u0ca6\u0cbe\u0cb0\u0cb0 \u0caa\u0c9f\u0ccd\u0c9f\u0cbf\u0c97\u0cc6 \u0cb8\u0ca4\u0ccd\u0ca4\u0cb5\u0cb0\u0cc1, \u0cad\u0cc2\u0ca4- \u0caa\u0ccd\u0cb0\u0cc7\u0ca4\u0c97\u0cb3 \u0cb9\u0cc6\u0cb8\u0cb0\u0ca8\u0ccd\u0ca8\u0cc1 \u0cb8\u0cc7\u0cb0\u0ccd\u0caa\u0ca1\u0cc6 \u0cae\u0cbe\u0ca1\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0caf\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0c85\u0cb5\u0c95\u0cbe\u0cb6 \u0ca8\u0cc0\u0ca1\u0ca6\u0c82\u0ca4\u0cc6 \u0cae\u0ca4\u0c97\u0c9f\u0ccd\u0c9f\u0cc6 \u0cb8\u0cae\u0cbf\u0ca4\u0cbf, \u0cb6\u0c95\u0ccd\u0ca4\u0cbf \u0c95\u0cc7\u0c82\u0ca6\u0ccd\u0cb0 \u0caa\u0ccd\u0cb0\u0cae\u0cc1\u0c96\u0cb0\u0cc1 \u0c8e\u0c9a\u0ccd\u0c9a\u0cb0 \u0cb5\u0cb9\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c87\u0ca6\u0cc7 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0cbf\u0cb5\u0cc3\u0ca4\u0ccd\u0ca4 \u0caa\u0cca\u0cb2\u0cc0\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf \u0cae\u0cca\u0cb3\u0c95\u0cbe\u0cb2\u0ccd\u0cae\u0cc2\u0cb0\u0cbf\u0ca8 \u0cb5\u0cbf.\u0ca4\u0cbf\u0cae\u0ccd\u0cae\u0caa\u0ccd\u0caa \u0caa\u0c95\u0ccd\u0cb7 \u0cb8\u0cc7\u0cb0\u0ccd\u0caa\u0ca1\u0cc6\u0caf\u0cbe\u0ca6\u0cb0\u0cc1. \u0cb8\u0c82\u0cb8\u0ca6\u0cb0\u0cbe\u0ca6 \u0caa\u0cbf.\u0cb8\u0cbf.\u0cae\u0ccb\u0cb9\u0ca8\u0ccd\u200c, \u0cb0\u0cbe\u0c9c\u0cc0\u0cb5\u0ccd\u200c \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0\u0ccd\u200c, \u0cae\u0cbe\u0c9c\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c86\u0cb0\u0ccd\u200c.\u0c85\u0cb6\u0ccb\u0c95\u0ccd\u200c, \u0cb6\u0cbe\u0cb8\u0c95\u0cb0\u0cbe\u0ca6 \u0c8e\u0cb2\u0ccd\u200c.\u0c8e.\u0cb0\u0cb5\u0cbf\u0cb8\u0cc1\u0cac\u0ccd\u0cb0\u0cb9\u0ccd\u0cae\u0ca3\u0ccd\u0caf, \u0c89\u0ca6\u0caf\u0ccd\u200c \u0c97\u0cb0\u0cc1\u0ca1\u0cbe\u0c9a\u0cbe\u0cb0\u0ccd\u200c, \u0ca4\u0cc7\u0c9c\u0cb8\u0ccd\u0cb5\u0cbf\u0ca8\u0cbf\u0c97\u0ccc\u0ca1, \u0cb8\u0c82\u0c98\u0c9f\u0ca8\u0cbe \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0c85\u0cb0\u0cc1\u0ca3\u0ccd\u200c \u0c95\u0cc1\u0cae\u0cbe\u0cb0\u0ccd\u200c, \u0cac\u0cbf\u0c9c\u0cc6\u0caa\u0cbf \u0ca8\u0c97\u0cb0 \u0c98\u0c9f\u0c95\u0ca6 \u0c85\u0ca7\u0ccd\u0caf\u0c95\u0ccd\u0cb7 \u0caa\u0cbf.\u0c8e\u0ca8\u0ccd\u200c.\u0cb8\u0ca6\u0cbe\u0cb6\u0cbf\u0cb5 \u0c87\u0ca4\u0cb0\u0cb0\u0cc1 \u0c89\u0caa\u0cb8\u0ccd\u0ca5\u0cbf\u0ca4\u0cb0\u0cbf\u0ca6\u0ccd\u0ca6\u0cb0\u0cc1.", "\u0ca8\u0cbe\u0c9f\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0cb0\u0cc8\u0ca4\u0cb0\u0cc1 \u0c89\u0ca6\u0ccd\u0ca7\u0cbe\u0cb0\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0caf\u0cbe\u0cb5\u0cc1\u0ca6\u0ccb \u0c9c\u0cae\u0cc0\u0ca8\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1 \u0ca8\u0cbe\u0c9f\u0cbf \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb0\u0cc8\u0ca4\u0cb0\u0cc1 \u0c89\u0ca6\u0ccd\u0ca7\u0cbe\u0cb0\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf \u0cae\u0cbe\u0ca1\u0cac\u0cc7\u0c95\u0cbe\u0ca6 \u0c95\u0cc6\u0cb2\u0cb8 \u0cb8\u0cbe\u0c95\u0cb7\u0ccd\u0c9f\u0cbf\u0ca6\u0cc6. \u0cac\u0cc0\u0ca6\u0cb0\u0ccd\u200c, \u0c95\u0cb2\u0cac\u0cc1\u0cb0\u0c97\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 13 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cb3\u0cc6 \u0c95\u0cc6\u0cc2\u0cb0\u0ca4\u0cc6\u0caf\u0cbe\u0c97\u0cbf\u0ca6\u0cc6. \u0cac\u0cb0\u0ca6 \u0c9b\u0cbe\u0caf\u0cc6 \u0c86\u0cb5\u0cb0\u0cbf\u0cb8\u0cbf\u0ca6\u0ccd\u0ca6\u0cc1, \u0c88\u0c97\u0cb2\u0cc7 \u0c95\u0cc1\u0ca1\u0cbf\u0caf\u0cc1\u0cb5 \u0ca8\u0cc0\u0cb0\u0cbf\u0ca8 \u0cb9\u0cbe\u0cb9\u0cbe\u0c95\u0cbe\u0cb0 \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0c87\u0cb7\u0ccd\u0c9f\u0cbe\u0ca6\u0cb0\u0cc2 \u0c92\u0cac\u0ccd\u0cac \u0cb8\u0c9a\u0cbf\u0cb5 \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cbf \u0c9c\u0ca8\u0cb0\u0cb2\u0ccd\u0cb2\u0cbf \u0cb5\u0cbf\u0cb6\u0ccd\u0cb5\u0cbe\u0cb8 \u0cae\u0cc2\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb2\u0ccd\u0cb2. \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c97\u0cae\u0ca8 \u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0ca8\u0cbf\u0cb7\u0ccd\u0c9f \u0cb8\u0cb0\u0ccd\u0c95\u0cbe\u0cb0 \u0caf\u0cbe\u0cb5\u0cbe\u0c97 \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6\u0caf\u0ccb \u0c8e\u0c82\u0ca6\u0cc1 \u0c9c\u0ca8 \u0cb6\u0cbe\u0caa \u0cb9\u0cbe\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb6\u0cbe\u0cb8\u0c95\u0cb0\u0cc1, \u0cb8\u0c9a\u0cbf\u0cb5\u0cb0\u0cc1 \u0cb8\u0cb9 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2.- \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0cac\u0cbf\u0c9c\u0cc6\u0caa\u0cbf \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7", "\u0cac\u0cbf\u0c9c\u0cc6\u0caa\u0cbf \u0cb5\u0cbe\u0cb0\u0ccd\u200c\u0cb0\u0cc2\u0cae\u0ccd\u200c\u0c97\u0cc6 \u0cac\u0cbf.\u0c8e\u0cb2\u0ccd\u200c.\u0cb8\u0c82\u0ca4\u0ccb\u0cb7\u0ccd\u200c\u0cac\u0cc6\u0c82\u0c97\u0cb3\u0cc2\u0cb0\u0cc1:\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c95\u0cbe\u0cb0\u0ccd\u0caf\u0ca4\u0c82\u0ca4\u0ccd\u0cb0 \u0cb0\u0cc2\u0caa\u0cbf\u0cb8\u0cb2\u0cc1 \"\u0cb5\u0cbe\u0cb0\u0ccd\u200c\u0cb0\u0cc2\u0cae\u0ccd\u200c' \u0ca4\u0c82\u0ca1 \u0cb0\u0c9a\u0ca8\u0cc6\u0c97\u0cc6 \u0cac\u0cbf\u0c9c\u0cc6\u0caa\u0cbf \u00a0\u0cae\u0cc1\u0c82\u0ca6\u0cbe\u0c97\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf\u0ca6\u0cbf\u0c82\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb8\u0cb9 \u0cb8\u0c82\u0c98\u0c9f\u0ca8\u0cbe \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0cac\u0cbf.\u0c8e\u0cb2\u0ccd\u200c.\u0cb8\u0c82\u0ca4\u0ccb\u0cb7\u0ccd\u200c \u0c85\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0cae\u0cc1\u0c96 \u0cb9\u0cca\u0ca3\u0cc6\u0c97\u0cbe\u0cb0\u0cbf\u0c95\u0cc6 \u0ca8\u0cc0\u0ca1\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0caf\u0cbf\u0ca6\u0cc6.", "\u0cb0\u0cbe\u0cae\u0ccd\u200c \u0cae\u0cbe\u0ca7\u0cb5\u0ccd\u200c, \u00a0\u0c92.\u0caa\u0cbf.\u0cae\u0cbe\u0ca5\u0cc2\u0cb0\u0ccd\u200c \u00a0\u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c9a\u0cc1\u0ca8\u0cbe\u0cb5\u0ca3\u0cbe \u0c95\u0cbe\u0cb0\u0ccd\u0caf\u0ca4\u0c82\u0ca4\u0ccd\u0cb0 \u0cb0\u0cc2\u0caa\u0cbf\u0cb8\u0cc1\u0cb5\u0cb2\u0ccd\u0cb2\u0cbf \u0ca8\u0cbf\u0caa\u0cc1\u0ca3\u0cb0\u0cbe\u0c97\u0cbf\u0cb0\u0cc1\u0cb5\u0cb5\u0cb0\u0ca8\u0ccd\u0ca8\u0cc1 \u0cb8\u0cc7\u0cb0\u0cbf\u0cb8\u0cbf \u0cb5\u0cbe\u0cb0\u0ccd\u200c\u0cb0\u0cc2\u0cae \u0ca4\u0c82\u0ca1 \u0cb0\u0c9a\u0ca8\u0cc6\u0c97\u0cc6 \u0cac\u0cbf\u0c9c\u0cc6\u0caa\u0cbf \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0c85\u0ca7\u0ccd\u0caf\u0c95\u0ccd\u0cb7 \u0c85\u0cae\u0cbf\u0ca4\u0ccd\u200c \u0cb6\u0cbe \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cc1, \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cbf\u0c82\u0ca6 \u0cb8\u0c82\u0ca4\u0ccb\u0cb7\u0ccd\u200c \u0c85\u0cb5\u0cb0\u0cc1 \u0cb8\u0cc7\u0cb0\u0ccd\u0caa\u0ca1\u0cc6\u0caf\u0cbe\u0c97\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0cb8\u0c82\u0ca4\u0ccb\u0cb7\u0ccd\u200c \u0c85\u0cb5\u0cb0\u0cc1 \u0cb0\u0cbe\u0c9c\u0ccd\u0caf \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0c95\u0cbe\u0cb0\u0ccd\u0caf\u0ca4\u0c82\u0ca4\u0ccd\u0cb0 \u0cb0\u0cc2\u0caa\u0cbf\u0cb8\u0cc1\u0cb5 \u0caa\u0ccd\u0cb0\u0cae\u0cc1\u0c96 \u0ca8\u0cbe\u0caf\u0c95\u0cb0 \u0ca4\u0c82\u0ca1\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc1."], "title": "\u0cb8\u0cb0\u0ccd\u0c95\u0cbe\u0cb0\u0ca6 \u0c95\u0cbf\u0cb5\u0cbf, \u0cae\u0cc2\u0c97\u0cc1 \u0cb9\u0cbf\u0ca1\u0cbf\u0ca6\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb8\u0cbf"},
{"url": "https://www.udayavani.com/kannada/news/state-news/315753/farmers-debt-waiver-order-at-cooperative-banks", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0c9c\u0cc6\u0c9f\u0ccd\u200c \u0cae\u0cc7\u0cb2\u0cbf\u0ca8 \u0c9a\u0cb0\u0ccd\u0c9a\u0cc6\u0c97\u0cc6 \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0c82\u0ca4\u0cc6 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c \u0cae\u0ca4\u0ccd\u0ca4\u0cc1 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3\u0ca4 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cbf\u0ca8 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0caa\u0cc8\u0c95\u0cbf \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c95\u0cc1\u0cb0\u0cbf\u0ca4\u0c82\u0ca4\u0cc6 \u0cb8\u0cb0\u0ccd\u0c95\u0cbe\u0cb0\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0cac\u0cbf\u0ca6\u0ccd\u0ca6\u0cbf\u0ca6\u0cc6.", "\u0c97\u0cc1\u0cb0\u0cc1\u0cb5\u0cbe\u0cb0 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0ca7\u0ccd\u0caf\u0c95\u0ccd\u0cb7\u0ca4\u0cc6\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0cb8\u0c9a\u0cbf\u0cb5 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c95\u0cc1\u0cb0\u0cbf\u0ca4 \u0cae\u0cbe\u0cb0\u0ccd\u0c97\u0cb8\u0cc2\u0c9a\u0cbf\u0c97\u0cc6 \u0c92\u0caa\u0ccd\u0caa\u0cbf\u0c97\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc1, \u0c85\u0ca6\u0cb0\u0c82\u0ca4\u0cc6 \u0cb8\u0cb0\u0ccd\u0c95\u0cbe\u0cb0\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6. 2018\u0cb0 \u0c9c\u0cc1\u0cb2\u0cc8 10\u0cb0\u0cb5\u0cb0\u0cc6\u0c97\u0cc6 \u0cb0\u0cc8\u0ca4\u0cb0\u0cc1 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0cae\u0cbe\u0ca1\u0cbf\u0cb0\u0cc1\u0cb5 \u0cb8\u0cbe\u0cb2\u0c97\u0cb3\u0cbf\u0c97\u0cc6 \u0c87\u0ca6\u0cc1 \u0c85\u0ca8\u0ccd\u0cb5\u0caf\u0cb5\u0cbe\u0c97\u0cb2\u0cbf\u0ca6\u0cc6. \u0c85\u0ca6\u0cb0\u0c82\u0ca4\u0cc6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 22 \u0cb2\u0c95\u0ccd\u0cb7 \u0cb0\u0cc8\u0ca4\u0cb0\u0cc1 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cbe\u0cb0\u0cc6 10,734 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0c88 \u0caa\u0cc8\u0c95\u0cbf 20.38 \u0cb2\u0c95\u0ccd\u0cb7 \u0cb0\u0cc8\u0ca4\u0cb0 9448 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c86\u0c97\u0cb2\u0cbf\u0ca6\u0cc6.", "\u0cb8\u0c82\u0caa\u0cc1\u0c9f \u0cb8\u0cad\u0cc6\u0caf \u0cac\u0cb3\u0cbf\u0c95 \u0cb8\u0cc1\u0ca6\u0ccd\u0ca6\u0cbf\u0c97\u0cbe\u0cb0\u0cb0\u0cbf\u0c97\u0cc6 \u0c88 \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0cb8\u0cbf\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cc1 \u0cae\u0cbe\u0ca1\u0cbf\u0ca6 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cbf\u0ca8 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c95\u0cc1\u0cb0\u0cbf\u0ca4\u0cc1 \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cae\u0cc1\u0c82\u0ca6\u0cbf\u0ca8 \u0cb8\u0c9a\u0cbf\u0cb5 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3\u0ca4 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c95\u0cc1\u0cb0\u0cbf\u0ca4\u0cc1 \u0c9a\u0cb0\u0ccd\u0c9a\u0cbf\u0cb8\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c88 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cc1 \u0c86\u0ca4\u0c82\u0c95 \u0caa\u0ca1\u0cac\u0cc7\u0c95\u0cbf\u0cb2\u0ccd\u0cb2. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0caf\u0ccb\u0c9c\u0ca8\u0cc6\u0c97\u0cc6 \u0cb9\u0ca3\u0ca6 \u0c95\u0cc6\u0cc2\u0cb0\u0ca4\u0cc6 \u0c87\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c98\u0ccb\u0cb7\u0ca3\u0cc6\u0caf\u0cbe\u0ca6 \u0cac\u0cb3\u0cbf\u0c95\u0cb5\u0cc2 \u0c95\u0cc6\u0cb2\u0cb5\u0cc1 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cc1 \u0cb0\u0cc8\u0ca4\u0cb0\u0cbf\u0c97\u0cc6 \u0ca8\u0ccb\u0c9f\u0cbf\u0cb8\u0ccd\u200c \u0ca8\u0cc0\u0ca1\u0cbf \u0cac\u0cb2\u0cb5\u0c82\u0ca4\u0cb5\u0cbe\u0c97\u0cbf \u0cb8\u0cbe\u0cb2 \u0cb5\u0cb8\u0cc2\u0cb2\u0cbf \u0cae\u0cbe\u0ca1\u0cbf\u0cb5\u0cc6 \u0c8e\u0c82\u0cac \u0c86\u0cb0\u0ccb\u0caa\u0c97\u0cb3\u0cbf\u0cb5\u0cc6. \u0c88 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf 2018\u0cb0 \u0c9c\u0cc1\u0cb2\u0cc8 10\u0cb0\u0c82\u0ca6\u0cc1 \u0cb0\u0cc8\u0ca4\u0cb0 \u0cb8\u0cbe\u0cb2\u0ca6 \u0cb9\u0cca\u0cb0\u0cac\u0cbe\u0c95\u0cbf \u0c8e\u0cb7\u0ccd\u0c9f\u0cbf\u0ca4\u0ccd\u0ca4\u0ccb \u0c86 \u0cae\u0cca\u0ca4\u0ccd\u0ca4\u0c95\u0ccd\u0c95\u0cc6 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c85\u0ca8\u0ccd\u0cb5\u0caf\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0c82\u0ca6\u0cb0\u0cc6, \u0c86 \u0ca6\u0cbf\u0ca8\u0ca6 \u0ca8\u0c82\u0ca4\u0cb0 \u0cb0\u0cc8\u0ca4\u0cb0\u0cc1 \u0cb8\u0cbe\u0cb2 \u0cae\u0cb0\u0cc1 \u0caa\u0cbe\u0cb5\u0ca4\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0c86 \u0cae\u0cca\u0ca4\u0ccd\u0ca4 \u0cb0\u0cc8\u0ca4\u0cb0 \u0c96\u0cbe\u0ca4\u0cc6\u0c97\u0cb3\u0cbf\u0c97\u0cc6 \u0c9c\u0cae\u0cbe \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cb0\u0cc1.", "\u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u0ca8\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 20.38 \u0cb2\u0c95\u0ccd\u0cb7 \u0cb0\u0cc8\u0ca4\u0cb0 9448 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cb0 \u0c9c\u0ca4\u0cc6\u0c97\u0cc6 \u0cb9\u0cbf\u0c82\u0ca6\u0cbf\u0ca8 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0cb8\u0cb0\u0ccd\u0c95\u0cbe\u0cb0 \u0cae\u0cbe\u0ca1\u0cbf\u0ca6 \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0ca6 \u0cac\u0cbe\u0c95\u0cbf 4000 \u0c95\u0ccb\u0c9f\u0cbf \u0cb0\u0cc2. \u0c88 \u0cb8\u0cb0\u0ccd\u0c95\u0cbe\u0cb0 \u0caa\u0cbe\u0cb5\u0ca4\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0ca6\u0cb0\u0cca\u0c82\u0ca6\u0cbf\u0c97\u0cc6 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3 \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0c95\u0ccd\u0c95\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0 \u0c92\u0c9f\u0ccd\u0c9f\u0cbe\u0cb0\u0cc6 13448 \u0c95\u0ccb\u0c9f\u0cbf \u0cb0\u0cc2. \u0c92\u0ca6\u0c97\u0cbf\u0cb8\u0cbf\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0ca6 \u0c8e\u0cb2\u0ccd\u0cb2\u0cbe \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0c8f\u0c95\u0c95\u0cbe\u0cb2\u0ca6\u0cb2\u0ccd\u0cb2\u0cbf \u0ca8\u0cc0\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cc1 \u0cb0\u0cc8\u0ca4\u0cb0 \u0cb8\u0cbe\u0cb2\u0ca6 \u0c85\u0cb5\u0ca7\u0cbf \u0cae\u0cc1\u0c97\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c86 \u0c95\u0cc1\u0cb0\u0cbf\u0ca4\u0cc1 \u0cb9\u0ca3\u0c95\u0cbe\u0cb8\u0cc1 \u0c87\u0cb2\u0cbe\u0c96\u0cc6\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cac\u0cc7\u0c95\u0cc1. \u0ca8\u0c82\u0ca4\u0cb0 \u0c88 \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cbf\u0c97\u0cc6 \u0caa\u0cbe\u0cb5\u0ca4\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cae\u0cbe\u0cb0\u0ccd\u0c97\u0cb8\u0cc2\u0c9a\u0cbf\u0c97\u0cb3\u0cc1- \u0cb0\u0cbe\u0c9c\u0ccd\u0caf\u0ca6 \u0cb8\u0cb9\u0c95\u0cbe\u0cb0 \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 2018\u0cb0 \u0c9c\u0cc1\u0cb2\u0cc8 10\u0cb0\u0cb5\u0cb0\u0cc6\u0c97\u0cc6 \u0cb5\u0cbf\u0ca4\u0cb0\u0cbf\u0cb8\u0cbf\u0ca6 \u0c85\u0cb2\u0ccd\u0caa\u0cbe\u0cb5\u0ca7\u0cbf \u0cac\u0cc6\u0cb3\u0cc6 \u0cb8\u0cbe\u0cb2\u0ca6 \u0caa\u0cc8\u0c95\u0cbf \u0c87\u0cb0\u0cc1\u0cb5 \u0cb9\u0cca\u0cb0 \u0cac\u0cbe\u0c95\u0cbf\u0caf\u0cb2\u0ccd\u0cb2\u0cbf \u0cb0\u0cc8\u0ca4\u0ca8 \u0c97\u0cb0\u0cbf\u0cb7\u0ccd\u0ca0 1 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cc6 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u00a0\u0c86\u0c97\u0cb2\u0cbf\u0ca6\u0cc6. \u0c88 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0cb8\u0cbe\u0cb2 \u0caa\u0ca1\u0cc6\u0ca6 \u0cb0\u0cc8\u0ca4\u0cb0\u0cc1 \u0cae\u0cc3\u0ca4\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0c85\u0cb5\u0cb0 \u0cb5\u0cbe\u0cb0\u0cb8\u0cc1\u0ca6\u0cbe\u0cb0\u0cb0\u0cbf\u0c97\u0cc2 \u0c88 \u0cb8\u0ccc\u0cb2\u0cad\u0ccd\u0caf \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0ca6\u0cc6. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0caf\u0ccb\u0c9c\u0ca8\u0cc6\u0caf\u0ca1\u0cbf \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0cb5 \u0cb8\u0cbe\u0cb2\u0cb5\u0cc1 \u0cb0\u0cc8\u0ca4\u0cb0\u0cc1 \u0cb8\u0cbe\u0cb2 \u0cae\u0cb0\u0cc1\u0caa\u0cbe\u0cb5\u0ca4\u0cbf \u0cae\u0cbe\u0ca1\u0cc1\u0cb5 \u0c97\u0ca1\u0cc1\u0cb5\u0cc1 \u0ca6\u0cbf\u0ca8\u0cbe\u0c82\u0c95\u0ca6\u0cbf\u0c82\u0ca6 \u0c9c\u0cbe\u0cb0\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0ca6\u0cc6.- 2018\u0cb0 \u0c9c\u0cc1\u0cb2\u0cc8 10\u0c95\u0ccd\u0c95\u0cc6 \u0c87\u0ca6\u0ccd\u0ca6 \u0cb8\u0cbe\u0cb2\u0ca6 \u0cb9\u0cca\u0cb0 \u0cac\u0cbe\u0c95\u0cbf \u0c87\u0cb0\u0cc1\u0cb5 \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0c86\u0ca6\u0cc7\u0cb6 \u0c9c\u0cbe\u0cb0\u0cbf\u0caf\u0cbe\u0c97\u0cc1\u0cb5 \u0ca6\u0cbf\u0ca8\u0cbe\u0c82\u0c95\u0c95\u0ccd\u0c95\u0cc6 \u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c85\u0ca5\u0cb5\u0cbe \u0c95\u0c82\u0ca4\u0cc1\u0c97\u0cb3 \u0cae\u0cc2\u0cb2\u0c95 \u0cae\u0cb0\u0cc1\u0caa\u0cbe\u0cb5\u0ca4\u0cbf\u0cb8\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0cae\u0ca8\u0ccd\u0ca8\u0cbe \u0c86\u0c97\u0cac\u0cc7\u0c95\u0cbe\u0ca6 \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0cb0\u0cc8\u0ca4\u0cb0 \u0c89\u0cb3\u0cbf\u0ca4\u0cbe\u0caf \u0c96\u0cbe\u0ca4\u0cc6\u0c97\u0cc6 \u0c9c\u0cae\u0cbe \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1.- \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u00a0\u0c86\u0c97\u0cc1\u0cb5 \u0c85\u0ca8\u0cc1\u0ca6\u0cbe\u0ca6\u0cb5\u0ca8\u0ccd\u0ca8\u0cc1 \u0ca1\u0cbf\u0cac\u0cbf\u0c9f\u0cbf \u0cae\u0cc2\u0cb2\u0c95 \u0cb0\u0cc8\u0ca4\u0cb0 \u0c89\u0cb3\u0cbf\u0ca4\u0cbe\u0caf \u0c96\u0cbe\u0ca4\u0cc6\u0c97\u0cc6 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0caa\u0ccd\u0cb0\u0cbe\u0ca5\u0cae\u0cbf\u0c95 \u0c95\u0cc3\u0cb7\u0cbf \u0caa\u0ca4\u0ccd\u0ca4\u0cbf\u0ca8 \u0cb8\u0cb9\u0c95\u0cbe\u0cb0 \u0cb8\u0c82\u0c98\u0c97\u0cb3\u0cc1, \u0cb2\u0ccd\u0caf\u0cbe\u0c82\u0caa\u0ccd\u0cb8\u0ccd\u200c, \u0ca1\u0cbf\u0cb8\u0cbf\u0cb8\u0cbf \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cc1 \u0cae\u0ca4\u0ccd\u0ca4\u0cc1 \u0caa\u0cbf\u0c95\u0cbe\u0cb0\u0ccd\u0ca1\u0ccd\u200c \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cc1 \u0cb5\u0cbf\u0ca4\u0cb0\u0cbf\u0cb8\u0cbf\u0ca6 \u0c85\u0cb2\u0ccd\u0caa\u0cbe\u0cb5\u0ca7\u0cbf \u0cac\u0cc6\u0cb3\u0cc6 \u0cb8\u0cbe\u0cb2\u0c97\u0cb3\u0cbf\u0c97\u0cc6 \u0c87\u0ca6\u0cc1 \u0c85\u0ca8\u0ccd\u0cb5\u0caf\u0cb5\u0cbe\u0c97\u0cb2\u0cbf\u0ca6\u0cc6.- \u0caf\u0cbe\u0cb5\u0cc1\u0ca6\u0cc7 \u0cb0\u0cc8\u0ca4\u0cb0\u0cc1 \u0c92\u0c82\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0cb9\u0c95\u0cbe\u0cb0 \u0cb8\u0c82\u0c98/\u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf \u0cb8\u0cbe\u0cb2 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cb8\u0c82\u0cb8\u0ccd\u0ca5\u0cc6\u0caf\u0cbf\u0c82\u0ca6 \u0cae\u0cbe\u0ca4\u0ccd\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cb8\u0ccc\u0cb2\u0cad\u0ccd\u0caf \u0ca6\u0cc6\u0cc2\u0cb0\u0cc6\u0caf\u0cb2\u0cbf\u0ca6\u0cc6.", "\u0caf\u0cbe\u0cb0\u0cbf\u0c97\u0cc6 \u0c85\u0ca8\u0ccd\u0cb5\u0caf \u0c86\u0c97\u0ca6\u0cc1?- \u0cac\u0cc6\u0cb3\u0cc6 \u0cb8\u0cbe\u0cb2 \u0caa\u0ca1\u0cc6\u0ca6 \u0cb0\u0cc8\u0ca4\u0cb0\u0cc1 \u0cb8\u0cb0\u0ccd\u0c95\u0cbe\u0cb0\u0cbf, \u0cb8\u0cb9\u0c95\u0cbe\u0cb0\u0cbf \u0cae\u0ca4\u0ccd\u0ca4\u0cc1 \u0c87\u0ca4\u0cb0\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0ca8\u0ccc\u0c95\u0cb0\u0cb0\u0cbe\u0c97\u0cbf\u0ca6\u0ccd\u0ca6\u0cc1 \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3\u0cc1 \u0c92\u0c9f\u0ccd\u0c9f\u0cbe\u0cb0\u0cc6 20 \u0cb8\u0cbe\u0cb5\u0cbf\u0cb0 \u0cb0\u0cc2.\u0c97\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbf\u0ca8 \u0cb5\u0cc7\u0ca4\u0ca8 \u0c85\u0ca5\u0cb5\u0cbe \u0caa\u0cbf\u0c82\u0c9a\u0ca3\u0cbf \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb0\u0cc8\u0ca4\u0cb0\u0cc1.- \u0c95\u0cb3\u0cc6\u0ca6 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0c86\u0ca6\u0cbe\u0caf \u0ca4\u0cc6\u0cb0\u0cbf\u0c97\u0cc6 \u0caa\u0cbe\u0cb5\u0ca4\u0cbf\u0cb8\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0c85\u0c82\u0ca4\u0cb9 \u0cb0\u0cc8\u0ca4\u0cb0\u0cc1.- \u0cb0\u0cc8\u0ca4\u0cb0\u0cbf\u0c97\u0cc6 \u0ca4\u0cae\u0ccd\u0cae \u0c95\u0cc3\u0cb7\u0cbf \u0c89\u0ca4\u0ccd\u0caa\u0ca8\u0ccd\u0ca8\u0c97\u0cb3\u0ca8\u0ccd\u0ca8\u0cc1 \u0c92\u0ca4\u0ccd\u0ca4\u0cc6 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0cc0\u0ca1\u0cc1\u0cb5 \u0c85\u0ca1\u0cc1\u0cb5\u0cc1 \u0cb8\u0cbe\u0cb2, \u0c9a\u0cbf\u0ca8\u0ccd\u0ca8\u0cbe\u0cad\u0cb0\u0ca3 \u0c85\u0ca1\u0cb5\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0ca8\u0cc0\u0ca1\u0cc1\u0cb5 \u0cb8\u0cbe\u0cb2, \u0cb5\u0cbe\u0cb9\u0ca8 \u0c96\u0cb0\u0cc0\u0ca6\u0cbf\u0cb8\u0cb2\u0cc1 \u0ca8\u0cc0\u0ca1\u0cc1\u0cb5 \u0cb8\u0cbe\u0cb2, \u0caa\u0cb6\u0cc1 \u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2\u0cbf \u0caa\u0cb6\u0cc1 \u0c86\u0cb9\u0cbe\u0cb0 \u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cc0\u0ca1\u0cb2\u0cc1 \u0cb8\u0cbe\u0cb2, \u0cae\u0cc0\u0ca8\u0cc1\u0c97\u0cbe\u0cb0\u0cbf\u0c95\u0cc6 \u0c89\u0ca6\u0ccd\u0ca6\u0cc7\u0cb6\u0c97\u0cb3\u0cbf\u0c97\u0cc6 \u0ca8\u0cc0\u0ca1\u0cc1\u0cb5 \u0cb8\u0cbe\u0cb2 , \u0cb8\u0ccd\u0cb5\u0cb8\u0cb9\u0cbe\u0caf \u0c97\u0cc1\u0c82\u0caa\u0cc1\u0c97\u0cb3\u0cbf\u0c97\u0cc6 \u0cae\u0ca4\u0ccd\u0ca4\u0cc1 \u0c9c\u0c82\u0c9f\u0cbf \u0cac\u0cbe\u0ca6\u0ccd\u0caf\u0ca4\u0cbe \u0c97\u0cc1\u0c82\u0caa\u0cc1\u0c97\u0cb3\u0cbf\u0c97\u0cc6 \u0ca8\u0cc0\u0ca1\u0cc1\u0cb5 \u0cb8\u0cbe\u0cb2.", "\u0cb8\u0cc1\u0cb8\u0ccd\u0ca4\u0cbf\u0ca6\u0cbe\u0cb0\u0cb0\u0cbf\u0c97\u0cc6 \u0cb7\u0cb0\u0ca4\u0ccd\u0ca4\u0cc1- \u0cb0\u0cc8\u0ca4\u0cb0 \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf 2018\u0cb0 \u0c9c\u0cc1\u0cb2\u0cc8 10\u0c95\u0ccd\u0c95\u0cc6 \u0ca1\u0cbf\u0cb8\u0cbf\u0cb8\u0cbf \u0cac\u0ccd\u0caf\u0cbe\u0c82\u0c95\u0ccd\u200c \u0c85\u0ca5\u0cb5\u0cbe \u0caa\u0ccd\u0caf\u0cbe\u0c95\u0ccd\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cae\u0cc1\u0ca6\u0ccd\u0ca6\u0ca4\u0ccd\u0ca4\u0cc1 \u0ca0\u0cc7\u0cb5\u0ca3\u0cbf \u0c87\u0ca6\u0ccd\u0ca6\u0cb2\u0ccd\u0cb2\u0cbf \u0c85\u0c82\u0ca4\u0cb9 \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0cb9\u0cca\u0cb0 \u0cac\u0cbe\u0c95\u0cbf\u0caf\u0cb2\u0ccd\u0cb2\u0cbf \u0c95\u0cb3\u0cc6\u0caf\u0ca4\u0c95\u0ccd\u0c95\u0ca6\u0ccd\u0ca6\u0cc1.- \u0c88 \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2\u0cbf \u0c85\u0cb0\u0ccd\u0cb9 \u0c87\u0cb0\u0cc1\u0cb5 1 \u0cb2\u0c95\u0ccd\u0cb7 \u0cb0\u0cc2. \u0c85\u0cb8\u0cb2\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0caa\u0cc2\u0cb0\u0ccd\u0ca3 \u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0cac\u0ca1\u0ccd\u0ca1\u0cbf\u0caf\u0ca8\u0ccd\u0ca8\u0cc1 \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0cac\u0ca1\u0ccd\u0ca1\u0cbf \u0cb8\u0cb9\u0cbe\u0caf\u0ca7\u0ca8 \u0caf\u0ccb\u0c9c\u0ca8\u0cc6\u0caf\u0ca1\u0cbf \u0cad\u0cb0\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0cb8\u0cc1\u0cb8\u0ccd\u0ca4\u0cbf\u0caf\u0cbe\u0ca6 \u0caa\u0ccd\u0cb0\u0c95\u0cb0\u0ca3\u0c97\u0cb3\u0cb2\u0ccd\u0cb2\u0cbf \u0cac\u0ca1\u0ccd\u0ca1\u0cbf\u0caf\u0ca8\u0ccd\u0ca8\u0cc1 \u0cb0\u0cc8\u0ca4\u0cb0\u0cc1 \u0cad\u0cb0\u0cbf\u0cb8\u0cac\u0cc7\u0c95\u0cc1.", "\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3\u0ca4 \u0cac\u0ccd\u0caf\u0cbe\u0c82\u0c95\u0ccd\u200c \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cc1\u0c82\u0ca6\u0cbf\u0ca8 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c86\u0ca6\u0cc7\u0cb6\u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0c82\u0ca4\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3\u0ca4 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cb2\u0ccd\u0cb2\u0cbf \u00a0\u0cb0\u0cc8\u0ca4\u0cb0\u0cc1 \u0cae\u0cbe\u0ca1\u0cbf\u0cb0\u0cc1\u0cb5 \u0cac\u0cc6\u0cb3\u0cc6 \u0cb8\u0cbe\u0cb2\u0cb5\u0cc2 \u0cae\u0ca8\u0ccd\u0ca8\u0cbe \u0c86\u0c97\u0cb2\u0cbf\u0ca6\u0ccd\u0ca6\u0cc1, \u0cae\u0cc1\u0c82\u0ca6\u0cbf\u0ca8 \u0cb8\u0c9a\u0cbf\u0cb5 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c88 \u0c95\u0cc1\u0cb0\u0cbf\u0ca4\u0cc1 \u0ca8\u0cbf\u0cb0\u0ccd\u0ca7\u0cbe\u0cb0 \u0c95\u0cc8\u0c97\u0cc6\u0cc2\u0c82\u0ca1\u0cc1 \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0c95\u0ccd\u0c95\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cc1 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0c97\u0cb3\u0cc1 \u0cb8\u0cc1\u0cb3\u0ccd\u0cb3\u0cc1 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf \u0cb0\u0cc8\u0ca4\u0cb0\u0ca8\u0ccd\u0ca8\u0cc1 \u0ca6\u0cbe\u0cb0\u0cbf\u0ca4\u0caa\u0ccd\u0caa\u0cbf\u0cb8\u0cc1\u0ca4\u0ccd\u0ca4\u0cbf\u0cb5\u0cc6. \u0ca6\u0cc6\u0cb9\u0cb2\u0cbf\u0caf\u0cb2\u0ccd\u0cb2\u0cbf \u0c95\u0cc1\u0cb3\u0cbf\u0ca4\u0cc1 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cc1 \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0c95\u0ccd\u0c95\u0cc6 \u0c92\u0caa\u0ccd\u0caa\u0ca6\u0c82\u0ca4\u0cc6 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0cb5\u0cb5\u0cb0\u0cc1 \u0c88 \u0cb0\u0cc0\u0ca4\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cc8\u0ca4\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0ca6 \u0cae\u0cca\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0ca8\u0cbe\u0cb2\u0ccd\u0c95\u0cc1 \u0c95\u0c82\u0ca4\u0cc1\u0c97\u0cb3\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0ca6\u0cbf\u0c82\u0ca6 \u0caa\u0ca1\u0cc6\u0caf\u0cb2\u0cc1 \u0cac\u0ccd\u0caf\u0cbe\u0c82\u0c95\u0ccd\u200c\u0c97\u0cb3\u0cc1 \u0c88\u0c97\u0cbe\u0c97\u0cb2\u0cc7 \u0c92\u0caa\u0ccd\u0caa\u0cbf\u0c97\u0cc6 \u0ca8\u0cc0\u0ca1\u0cbf\u0cb5\u0cc6. \u0c88 \u0c95\u0cc1\u0cb0\u0cbf\u0ca4\u0c82\u0ca4\u0cc6 \u0c95\u0cc6\u0cb2\u0cb5\u0cc6\u0cc2\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f\u0cc0\u0c95\u0cb0\u0ca3\u0c97\u0cb3 \u0c95\u0cbe\u0cb0\u0ca3\u0ca6\u0cbf\u0c82\u0ca6\u0cbe\u0c97\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cc1\u0cb5\u0cc1\u0ca6\u0cc1 \u0cb5\u0cbf\u0cb3\u0c82\u0cac\u0cb5\u0cbe\u0c97\u0cbf\u0ca6\u0cc6. \u0cae\u0cc1\u0c82\u0ca6\u0cbf\u0ca8 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cbf\u0cb8\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0cb0\u0cc8\u0ca4\u0cb0\u0ca8\u0ccd\u0ca8\u0cc1 \u0c89\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cac\u0cc7\u0c95\u0cbe\u0ca6 \u0c8e\u0cb2\u0ccd\u0cb2\u0cbe \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0cb8\u0cb0\u0ccd\u0c95\u0cbe\u0cb0 \u0cae\u0cbe\u0ca1\u0cb2\u0cbf\u0ca6\u0ccd\u0ca6\u0cc1, \u0cb0\u0cc8\u0ca4\u0cb0\u0cc1 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6\u0c97\u0cc6 \u0cb6\u0cb0\u0ca3\u0cbe\u0c97\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0cc1 \u0c85\u0cb5\u0cb0\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0cb0\u0cc1.", "\u0cb0\u0cbe\u0c9c\u0ccd\u0caf\u0ca6 \u0cb0\u0cc8\u0ca4\u0cb0\u0cc1 \u0cae\u0ca4\u0ccd\u0ca4\u0cc1 \u0c9c\u0ca8 \u0cb8\u0cbe\u0cae\u0cbe\u0ca8\u0ccd\u0caf\u0cb0\u0cbf\u0c97\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0cb9\u0cca\u0cb8 \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0c95\u0c9f\u0cbf\u0cb8\u0cb2\u0cbf\u0ca6\u0cc6. \u0cb8\u0c9a\u0cbf\u0cb5 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c88 \u0c95\u0cc1\u0cb0\u0cbf\u0ca4\u0cc1 \u0ca8\u0cbf\u0cb0\u0ccd\u0ca7\u0cbe\u0cb0 \u0c95\u0cc8\u0c97\u0cc6\u0cc2\u0c82\u0ca1\u0cc1 \u0cb8\u0ccd\u0cb5\u0cbe\u0ca4\u0c82\u0ca4\u0ccd\u0cb0\u0ccd\u0caf \u0ca6\u0cbf\u0ca8 \u0c85\u0ca5\u0cb5\u0cbe \u0c97\u0ca3\u0cc7\u0cb6 \u0c9a\u0ca4\u0cc1\u0cb0\u0ccd\u0ca5\u0cbf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c88 \u0c95\u0cc1\u0cb0\u0cbf\u0ca4\u0cc1 \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1.- \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf", "\u0ca8\u0cbe\u0ca8\u0cc7\u0ca8\u0cc1 \u0ca6\u0cc1\u0ca1\u0ccd\u0ca1\u0cbf\u0ca8 \u0c97\u0cbf\u0ca1 \u0cb9\u0cbe\u0c95\u0cbf\u0cb2\u0ccd\u0cb2\u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cbf\u0ca6 \u0ca4\u0c95\u0ccd\u0cb7\u0ca3 \u0c86\u0ca6\u0cc7\u0cb6 \u0cb9\u0cca\u0ca1\u0cbf\u0cb8\u0cb2\u0cc1 \u0ca8\u0cbe\u0ca8\u0cc7\u0ca8\u0cc1 \u0ca6\u0cc1\u0ca1\u0ccd\u0ca1\u0cbf\u0ca8 \u0c97\u0cbf\u0ca1 \u0cb9\u0cbe\u0c95\u0cbf\u0ca6\u0ccd\u0ca6\u0cc0\u0ca8\u0cbe? \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0cb6\u0ccd\u0cb5\u0cbe\u0cb8\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1. \u0c85\u0ca6\u0c95\u0ccd\u0c95\u0cc6 \u0cb8\u0ccd\u0cb5\u0cb2\u0ccd\u0caa \u0cb5\u0cbf\u0cb3\u0c82\u0cac\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0cc7\u0cb8\u0cb0 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0cb5\u0cc6\u0cc2\u0c82\u0ca6\u0cb0\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0caf\u0ccb\u0c9c\u0ca8\u0cc6 \u0c86\u0ca6\u0cc7\u0cb6 \u0caa\u0ccd\u0cb0\u0c95\u0c9f\u0cb5\u0cbe\u0c97\u0ca6\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c8e\u0ca6\u0cc1\u0cb0\u0cbe\u0c97\u0cbf\u0cb0\u0cc1\u0cb5 \u0c9f\u0cc0\u0c95\u0cc6\u0c97\u0cb3\u0cbf\u0c97\u0cc6 \u00a0\u0cac\u0cc7\u0cb8\u0cb0 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6 \u0c85\u0cb5\u0cb0\u0cc1, 49 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf \u0cb0\u0cc8\u0ca4\u0cb0\u0cca\u0c82\u0ca6\u0cbf\u0c97\u0cc6 \u0cb9\u0cc1\u0ca1\u0cc1\u0c97\u0cbe\u0c9f\u0cbf\u0c95\u0cc6 \u0c86\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc1 \u0cb5\u0cbf\u0cb6\u0ccd\u0cb5\u0cbe\u0cb8\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cb2\u0cb8 \u0ca8\u0ca1\u0cc6\u0cb8\u0cc1\u0cb5\u0cc1\u0ca6\u0cc1 \u0c8e\u0cb7\u0ccd\u0c9f\u0cc1 \u0c95\u0cb7\u0ccd\u0c9f \u0c8e\u0c82\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0ca8\u0ca8\u0ccd\u0ca8 \u0ca8\u0ccb\u0cb5\u0ca8\u0ccd\u0ca8\u0cc1 \u0caf\u0cbe\u0cb0\u0cbf\u0c97\u0cc6 \u0cb9\u0cc7\u0cb3\u0cb2\u0cbf \u0c8e\u0c82\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc1."], "title": "\u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0c97\u0cc6 \u0cae\u0ca8\u0ccd\u0ca8\u0ca3\u0cc6"},
{"url": "https://www.udayavani.com/kannada/news/state-news/314207/preparing-for-the-lok-sabha-opposition-to-the-alliance", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1:\u00a0\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cbe\u0c97\u0cbf \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0ca4\u0cb3\u0cae\u0c9f\u0ccd\u0c9f\u0ca6\u0cbf\u0c82\u0ca6\u0cb2\u0cc7 \u0cb6\u0c95\u0ccd\u0ca4\u0cbf\u0caf\u0cc1\u0ca4\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf\u0c95\u0ccd\u0c95\u0cc6 \u0ca4\u0ca4\u0c95\u0ccd\u0cb7\u0ca3\u0ca6\u0cbf\u0c82\u0ca6 \u0c9a\u0cbe\u0cb2\u0ca8\u0cc6 \u0ca8\u0cc0\u0ca1\u0cb2\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc1\u0c82\u0ca6\u0cbe\u0c97\u0cbf\u0ca6\u0ccd\u0ca6\u0cc1, \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb5\u0cc7\u0cb3\u0cc6 \u0c9f\u0cbf\u0c95\u0cc6\u0c9f\u0ccd\u200c \u0cb8\u0cbf\u0c97\u0ca6\u0cc6 \u0caa\u0c95\u0ccd\u0cb7 \u0cac\u0cbf\u0c9f\u0ccd\u0c9f \u0caa\u0ccd\u0cb0\u0cad\u0cbe\u0cb5\u0cbf \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cc1 \u0cb5\u0cbe\u0caa\u0cb8\u0ccd\u200c \u0c95\u0cb0\u0cc6\u0ca4\u0cb0\u0cc1\u0cb5 \u0cac\u0c97\u0ccd\u0c97\u0cc6\u0caf\u0cc2 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cc6.", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0c86\u0caf\u0ccd\u0c95\u0cc6 \u0c95\u0cc1\u0cb0\u0cbf\u0ca4\u0cc1 \u0cb6\u0cbe\u0cb8\u0c95\u0cb0\u0cc1, \u0cae\u0cbe\u0c9c\u0cbf \u0cb6\u0cbe\u0cb8\u0c95\u0cb0\u0cc1, \u0c9c\u0cbf\u0cb2\u0ccd\u0cb2\u0cbe, \u0ca4\u0cbe\u0cb2\u0cc2\u0c95\u0cc1, \u0cac\u0ccd\u0cb2\u0cbe\u0c95\u0ccd\u200c \u0c85\u0ca7\u0ccd\u0caf\u0c95\u0ccd\u0cb7\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf \u0c85\u0c82\u0ca4\u0cbf\u0cae\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0caa\u0c95\u0ccd\u0cb7 \u0cb8\u0c82\u0c98\u0c9f\u0cbf\u0cb8\u0cb2\u0cc1 \u0cac\u0ccd\u0cb2\u0cbe\u0c95\u0ccd\u200c \u0cb9\u0cbe\u0c97\u0cc2 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0cbe\u0cb5\u0cbe\u0cb0\u0cc1 \u0cb8\u0cae\u0cbe\u0cb5\u0cc7\u0cb6 \u0c86\u0caf\u0ccb\u0c9c\u0cbf\u0cb8\u0cc1\u0cb5\u0cc1\u0ca6\u0cc1, \u0c95\u0ccd\u0cb0\u0cbf\u0caf\u0cbe\u0cb6\u0cc0\u0cb2\u0cb0\u0cb2\u0ccd\u0cb2\u0ca6 \u0caa\u0ca6\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cac\u0ca6\u0cb2\u0cbe\u0cb5\u0ca3\u0cc6 \u0cae\u0cbe\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0cb0\u0cbe\u0c9c\u0ccd\u0caf \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf \u0c95\u0cc6.\u0cb8\u0cbf.\u0cb5\u0cc7\u0ca3\u0cc1\u0c97\u0ccb\u0caa\u0cbe\u0cb2\u0ccd\u200c \u0c85\u0ca7\u0ccd\u0caf\u0c95\u0ccd\u0cb7\u0ca4\u0cc6\u0caf\u0cb2\u0ccd\u0cb2\u0cbf \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0ca6\u0cbf\u0ca8\u0cc7\u0cb6\u0ccd\u200c\u0c97\u0cc1\u0c82\u0ca1\u0cc2\u0cb0\u0cbe\u0cb5\u0ccd\u200c \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u00a0\u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6 \u0c85\u0cb5\u0cb0\u0cc1 \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0c89\u0ca1\u0cc1\u0caa\u0cbf-\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1, \u0cb9\u0cbe\u0cb8\u0ca8, \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1, \u0cb6\u0cbf\u0cb5\u0cae\u0cca\u0c97\u0ccd\u0c97, \u0cae\u0cc8\u0cb8\u0cc2\u0cb0\u0cc1, \u0cae\u0c82\u0ca1\u0ccd\u0caf, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c95\u0cc7\u0c82\u0ca6\u0ccd\u0cb0 \u0cb9\u0cbe\u0c97\u0cc2 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c89\u0ca4\u0ccd\u0ca4\u0cb0 \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3 \u0cae\u0cc1\u0c96\u0c82\u0ca1\u0cb0 \u0cb8\u0cad\u0cc6 \u0ca8\u0ca1\u0cc6\u0cb8\u0cbf \u0cb8\u0c9c\u0ccd\u0c9c\u0cbe\u0c97\u0cc1\u0cb5\u0c82\u0ca4\u0cc6 \u0cb8\u0cc2\u0c9a\u0cbf\u0cb8\u0cbf\u0ca6\u0cb0\u0cc1.\u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9f\u0cbf\u0c95\u0cc6\u0c9f\u0ccd\u200c \u0cb8\u0cbf\u0c97\u0ca6\u0cc6 \u0cac\u0cc7\u0cb0\u0cc6 \u0caa\u0c95\u0ccd\u0cb7\u0c97\u0cb3\u0cbf\u0c97\u0cc6 \u0cb9\u0ccb\u0c97\u0cbf\u0cb0\u0cc1\u0cb5 \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cc1 \u0cb5\u0cbe\u0caa\u0cb8\u0ccd\u200c \u0c95\u0cb0\u0cc6\u0ca4\u0cb0\u0cb2\u0cc1 \u0c9c\u0cbf\u0cb2\u0ccd\u0cb2\u0cbe \u0cae\u0cc1\u0c96\u0c82\u0ca1\u0cb0\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cbf. \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb2\u0cbe\u0cad \u0ca4\u0cb0\u0cc1\u0cb5 \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca4\u0ca8\u0ccd\u0ca8\u0cbf \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0ca8\u0cc0\u0ca1\u0cbf\u0ca6\u0cb0\u0cc1.", "\u0cae\u0cc8\u0ca4\u0ccd\u0cb0\u0cbf\u0c97\u0cc6 \u0cb5\u0cbf\u0cb0\u0ccb\u0ca7\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf\u0caf\u0cc2 \u00a0\u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6 \u0cae\u0cc8\u0ca4\u0ccd\u0cb0\u0cbf \u0cac\u0cc7\u0ca1 \u0c8e\u0c82\u0ca6\u0cc1 \u0cb9\u0cb3\u0cc6 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0cbe\u0caf\u0c95\u0cb0\u0cc1 \u0ca4\u0cc0\u0cb5\u0ccd\u0cb0 \u0cb5\u0cbf\u0cb0\u0ccb\u0ca7 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cb0\u0cc1.", "\u0cb9\u0cbe\u0cb8\u0ca8 \u0cae\u0ca4\u0ccd\u0ca4\u0cc1 \u0cae\u0c82\u0ca1\u0ccd\u0caf \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0cb3\u0cc6\u0ca6 \u0cac\u0cbe\u0cb0\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc1 \u0cae\u0cc8\u0ca4\u0ccd\u0cb0\u0cbf\u0caf\u0cbe\u0ca6\u0cb0\u0cc6 \u0c88 \u0c8e\u0cb0\u0ca1\u0cc2 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0c82\u0ca4\u0cb9 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0c82\u0ca1\u0cb0\u0cc6 \u0c8e\u0cb0\u0ca1\u0cc2 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb9\u0cbe\u0ca8\u0cbf\u0caf\u0cbe\u0c97\u0cb2\u0cbf\u0ca6\u0cc6 \u0c8e\u0c82 \u0c86\u0ca4\u0c82\u0c95 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cb0\u0cc1.", "\u0cae\u0c82\u0c9c\u0cc1 \u0ca8\u0cbf\u0cb0\u0ccd\u0c97\u0cae\u0ca8\u0cb9\u0cbe\u0cb8\u0ca8 \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0 \u0c95\u0cc1\u0cb0\u0cbf\u0ca4 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6 \u0cae\u0cc8\u0ca4\u0ccd\u0cb0\u0cbf \u0cac\u0cc7\u0ca1. \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0ccb\u0ca3. \u00a0\u0c88\u0c97\u0cbe\u0c97\u0cb2\u0cc7 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc7\u0cb2\u0cc1\u0c97\u0cc8 \u0cb8\u0cbe\u0ca7\u0cbf\u0cb8\u0cbf\u0ca6\u0cc6. \u0cb2\u0ccb\u0c95\u0cb8\u0cad\u0cc6 \u0cb9\u0cbe\u0c97\u0cc2 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0caa\u0c95\u0ccd\u0cb7\u0c95\u0ccd\u0c95\u0cc6 \u0ca6\u0cc6\u0cc2\u0ca1\u0ccd\u0ca1 \u0cb9\u0cca\u0ca1\u0cc6\u0ca4 \u0cac\u0cc0\u0cb3\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb2\u0ccb\u0c95\u0cb8\u0cad\u0cc6 \u0cae\u0cc8\u0ca4\u0ccd\u0cb0\u0cbf \u0cac\u0c97\u0ccd\u0c97\u0cc6 \u0cb9\u0cc8\u0c95\u0cae\u0cbe\u0c82\u0ca1\u0ccd\u200c \u0c85\u0c82\u0ca4\u0cbf\u0cae \u0ca4\u0cc0\u0cb0\u0ccd\u0cae\u0cbe\u0ca8 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0ca6\u0cc6. \u0ca8\u0cbf\u0cae\u0ccd\u0cae \u0c85\u0cad\u0cbf\u0caa\u0ccd\u0cb0\u0cbe\u0caf \u0ca8\u0cc0\u0cb5\u0cc1 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf \u0c8e\u0c82\u0ca6\u0cc1 \u0ca8\u0cbe\u0caf\u0c95\u0cb0\u0cc1 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0cb0\u0cc1. \u0c87\u0ca6\u0cbe\u0ca6 \u0ca8\u0c82\u0ca4\u0cb0 \u0cae\u0cbe\u0c9c\u0cbf \u0cb8\u0c9a\u0cbf\u0cb5 \u0c8e\u0c82.\u0cae\u0c82\u0c9c\u0cc1 \u0c85\u0cb5\u0cb0\u0cc1 \u0cb8\u0cad\u0cc6\u0caf\u0cbf\u0c82\u0ca6\u0cb2\u0cc7 \u0ca8\u0cbf\u0cb0\u0ccd\u0c97\u0cae\u0cbf\u0cb8\u0cbf\u0ca6\u0cb0\u0cc1. \u0c88 \u0ca8\u0ca1\u0cc1\u0cb5\u0cc6\u0caf\u0cc2 \u0cb8\u0cad\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0ca6 \u0cb5\u0cc7\u0ca3\u0cc1\u0c97\u0ccb\u0caa\u0cbe\u0cb2\u0ccd\u200c, \u0cb9\u0cbe\u0cb8\u0ca8 \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0cb0\u0ccd\u0ca7\u0cbe\u0cb0 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf \u0cb5\u0cbf\u0cb5\u0cc7\u0c9a\u0ca8\u0cc6\u0c97\u0cc6 \u0cac\u0cbf\u0ca1\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0cb0\u0cc1. \u0c87\u0ca8\u0ccd\u0ca8\u0cc1, \u0cae\u0c82\u0ca1\u0ccd\u0caf \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0cb8\u0cae\u0cbe\u0cb2\u0ccb\u0c9a\u0ca8\u0cc6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cc2 \u0cb8\u0ccd\u0ca5\u0cb3\u0cc0\u0caf \u0ca8\u0cbe\u0caf\u0c95\u0cb0\u0cc1 \u0cae\u0cc8\u0ca4\u0ccd\u0cb0\u0cbf\u0c97\u0cc6 \u0cb5\u0cbf\u0cb0\u0ccb\u0ca7 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0cac\u0c82\u0ca6\u0cbf\u0ca6\u0cc6.", "\u0c9a\u0cb0\u0ccd\u0c9a\u0cc6\u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0cb9\u0cbe\u0c97\u0cc2 \u0c89\u0ca1\u0cc1\u0caa\u0cbf -\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1\u0ca6\u0cbf\u0c82\u0ca6 \u00a0\u0cb0\u0cae\u0cbe\u0ca8\u0cbe\u0ca5\u0ccd\u200c\u0cb0\u0cc8 \u0cb9\u0cbe\u0c97\u0cc2 \u0c89\u0ca1\u0cc1\u0caa\u0cbf-\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u0cb5\u0cbf\u0ca8\u0caf \u0c95\u0cc1\u0cae\u0cbe\u0cb0\u0ccd\u200c \u0cb8\u0cca\u0cb0\u0c95\u0cc6 \u0cb8\u0ccd\u0caa\u0cb0\u0ccd\u0ca7\u0cc6\u0c97\u0cc6 \u0c86\u0cb8\u0c95\u0ccd\u0ca4\u0cbf \u0ca4\u0ccb\u0cb0\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0c89\u0ca1\u0cc1\u0caa\u0cbf-\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cb5\u0cc0\u0cb0\u0caa\u0ccd\u0caa \u0cae\u0cca\u0caf\u0cbf\u0cb2\u0cbf \u0cb9\u0cbe\u0c97\u0cc2 \u0cac\u0cbf.\u0c95\u0cc6.\u0cb9\u0cb0\u0cbf\u0caa\u0ccd\u0cb0\u0cb8\u0cbe\u0ca6\u0ccd\u200c \u0c85\u0cb5\u0cb0 \u0cb9\u0cc6\u0cb8\u0cb0\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0caf\u0cbf\u0ca4\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1 \u0cac\u0c82\u0ca6\u0cbf\u0ca6\u0cc6. \u0cb6\u0cbf\u0cb5\u0cae\u0cca\u0c97\u0ccd\u0c97 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u00a0\u0cae\u0cbe\u0c9c\u0cbf \u0cb8\u0c9a\u0cbf\u0cb5 \u0c95\u0cbf\u0cae\u0ccd\u0cae\u0ca8\u0cc6 \u0cb0\u0ca4\u0ccd\u0ca8\u0cbe\u0c95\u0cb0\u0ccd\u200c \u0cb9\u0cbe\u0c97\u0cc2 \u0c95\u0cb3\u0cc6\u0ca6 \u0cac\u0cbe\u0cb0\u0cbf \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cbf \u0cb8\u0ccb\u0ca4\u0cbf\u0ca6\u0ccd\u0ca6 \u0cae\u0c82\u0c9c\u0cc1\u0ca8\u0cbe\u0ca5 \u0cad\u0c82\u0ca1\u0cbe\u0cb0\u0cbf \u0cb9\u0cc6\u0cb8\u0cb0\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0caf\u0cbf\u0ca4\u0cc1.", "\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cc6\u0c82\u0c9f\u0ccd\u0cb0\u0cb2\u0ccd\u200c \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u0cae\u0cbe\u0c9c\u0cbf \u0cb8\u0c82\u0cb8\u0ca6 \u0c8e\u0c9a\u0ccd\u200c.\u0c9f\u0cbf. \u0cb8\u0cbe\u0c82\u0c97\u0ccd\u0cb2\u0cbf\u0caf\u0cbe\u0ca8, \u0cae\u0cbe\u0c9c\u0cbf \u0cb8\u0c9a\u0cbf\u0cb5\u0cb0\u0cbe\u0ca6 \u0cb0\u0ccb\u0cb7\u200c\u0ca8\u0ccd\u200c \u0cac\u0cc7\u0c97\u0ccd\u200c, \u0ca8\u0cb8\u0cc0\u0cb0\u0ccd\u200c \u0c85\u0cb9\u0cae\u0ca6\u0ccd\u200c \u0cb9\u0cbe\u0c97\u0cc2 \u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0cb8\u0ca6\u0cb8\u0ccd\u0caf \u0cb0\u0cbf\u0c9c\u0ccd\u0cb5\u0cbe\u0ca8\u0ccd\u200c \u0c85\u0cb0\u0ccd\u0cb7\u0ca6\u0ccd\u200c \u0cb9\u0cc6\u0cb8\u0cb0\u0cc1 \u0c9a\u0cb0\u0ccd\u0c9a\u0cc6\u0c97\u0cc6 \u0cac\u0c82\u0ca6\u0cbf\u0ca4\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0ccd\u0cb7\u0cc7\u0ca4\u0ccd\u0cb0\u0c95\u0ccd\u0c95\u0cc6 \u0cb8\u0cc2\u0c95\u0ccd\u0ca4 \u0c85\u0cad\u0ccd\u0caf\u0cb0\u0ccd\u0ca5\u0cbf \u0c97\u0cc1\u0cb0\u0cc1\u0ca4\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6\u0caf\u0cc2 \u0c9a\u0cb0\u0ccd\u0c9a\u0cc6\u0caf\u0cbe\u0caf\u0cbf\u0ca4\u0cc1. \u0c95\u0cb3\u0cc6\u0ca6 \u0cac\u0cbe\u0cb0\u0cbf \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cbf \u0cb8\u0ccb\u0ca4\u0cbf\u0cb0\u0cc1\u0cb5 \u0ca8\u0cbe\u0cb0\u0cbe\u0caf\u0ca3\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0cb9\u0cc6\u0cb8\u0cb0\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0caf\u0cbf\u0ca4\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0cae\u0cc8\u0cb8\u0cc2\u0cb0\u0cbf\u0ca8\u0cbf\u0c82\u0ca6 \u0cb8\u0cbf\u0ca6\u0ccd\u0ca6\u0cc1 \u0cb8\u0ccd\u0caa\u0cb0\u0ccd\u0ca7\u0cc6?- \u0cae\u0cc8\u0cb8\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0cb5\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cac\u0caf\u0cb8\u0cbf\u0ca6\u0ccd\u0ca6\u0cb0\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c89\u0cb3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c9c\u0cbf\u0cb2\u0ccd\u0cb2\u0cbe \u0ca8\u0cbe\u0caf\u0c95\u0cb0\u0cc1 \u0c85\u0cad\u0cbf\u0caa\u0ccd\u0cb0\u0cbe\u0caf \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cb0\u0cc1. \u0cae\u0cc8\u0cb8\u0cc2\u0cb0\u0cbf\u0ca8\u0cbf\u0c82\u0ca6 \u0cae\u0cbe\u0c9c\u0cbf \u0cb8\u0cbf\u0c8e\u0c82 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0cae\u0cbe\u0c9c\u0cbf \u0cb8\u0c9a\u0cbf\u0cb5\u0cb0\u0cbe\u0ca6 \u0c85\u0c82\u0cac\u0cb0\u0cc0\u0cb7\u0ccd\u200c, \u0cb8\u0cbf.\u0c8e\u0c9a\u0ccd\u200c. \u0cb5\u0cbf\u0c9c\u0caf\u0cb6\u0c82\u0c95\u0cb0\u0ccd\u200c \u0c85\u0cb5\u0cb0\u0ca8\u0ccd\u0ca8\u0cc1 \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf\u0cbe\u0c97\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cc6\u0caf\u0cbe\u0caf\u0cbf\u0ca4\u0cc1. \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c95\u0ca3\u0c95\u0ccd\u0c95\u0cbf\u0cb3\u0cbf\u0ca6\u0cb0\u0cc6 \u0c97\u0cc6\u0cb2\u0cc1\u0cb5\u0cc1 \u0cb8\u0cc1\u0cb2\u00bb \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0cb5\u0ccd\u0caf\u0c95\u0ccd\u0ca4\u0cb5\u0cbe\u0caf\u0cbf\u0ca4\u0cc1. \u0cb8\u0cad\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cbf\u0c97\u0cc2 \u0cb8\u0ccd\u0caa\u0cb0\u0ccd\u0ca7\u0cc6\u0c97\u0cc6 \u0c92\u0ca4\u0ccd\u0ca4\u0cbe\u0caf\u0cbf\u0cb8\u0cb2\u0cbe\u0caf\u0cbf\u0ca4\u0cc1. \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0cb9\u0cc8\u0c95\u0cae\u0cbe\u0c82\u0ca1\u0ccd\u200c \u0ca4\u0cc0\u0cb0\u0ccd\u0cae\u0cbe\u0ca8\u0c95\u0ccd\u0c95\u0cc6 \u0cac\u0ca6\u0ccd\u0ca7\u0cb5\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb9\u0cc7\u0cb3\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1 \u0cac\u0c82\u0ca6\u0cbf\u0ca6\u0cc6.", "\u0c97\u0cc8\u0cb0\u0cc1- \u0caa\u0c95\u0ccd\u0cb7\u0ca6 \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cb3\u0cbf\u0c82\u0ca6 \u0ca6\u0cc2\u0cb0\u0cb5\u0cc7 \u0c87\u0cb0\u0cc1\u0cb5 \u0cae\u0cbe\u0c9c\u0cbf \u0cb8\u0c9a\u0cbf\u0cb5\u0cb0\u0cbe\u0ca6 \u0ca1\u0cbe.\u0c8e\u0c9a\u0ccd\u200c.\u0cb8\u0cbf. \u0cae\u0cb9\u0ca6\u0cc7\u0cb5\u0caa\u0ccd\u0caa \u0cb9\u0cbe\u0c97\u0cc2 \u0c8e\u0c82.\u0c8e\u0c9a\u0ccd\u200c. \u0c85\u0c82\u0cac\u0cb0\u0cc0\u0cb7\u0ccd\u200c \u0c85\u0cb5\u0cb0\u0cc1 \u0cae\u0cc8\u0cb8\u0cc2\u0cb0\u0cc1 \u0cb9\u0cbe\u0c97\u0cc2 \u0cae\u0c82\u0ca1\u0ccd\u0caf \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3 \u0cb8\u0cad\u0cc6\u0c97\u0cc2 \u0cac\u0cbe\u0cb0\u0ca6 \u0c97\u0cc8\u0cb0\u0cc1 \u0cb9\u0cbe\u0c9c\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u0cac\u0cbf\u0c9c\u0cc6\u0caa\u0cbf \u0cae\u0cbe\u0ca6\u0cb0\u0cbf \u0c9a\u0cb0\u0ccd\u0c9a\u0cc6- \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cbf\u0ca6\u0ccd\u0ca7\u0ca4\u0cbe \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cc1 \u0c9a\u0cb0\u0ccd\u0c9a\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0cac\u0cbf\u0c9c\u0cc6\u0caa\u0cbf\u0caf \u0cae\u0cbe\u0ca6\u0cb0\u0cbf.\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0cb6\u0c95\u0ccd\u0ca4\u0cbf \u0ca4\u0cc1\u0c82\u0cac\u0cb2\u0cc1 \u0cac\u0cbf\u0c9c\u0cc6\u0caa\u0cbf \u0cb8\u0c82\u0c98\u0c9f\u0ca8\u0cc6\u0caf \u0cae\u0cbe\u0ca6\u0cb0\u0cbf \u0c85\u0ca8\u0cc1\u0cb0\u0cbf\u0cb8\u0cac\u0cc7\u0c95\u0cc1. \u0cac\u0cbf\u0c9c\u0cc6\u0caa\u0cbf\u0caf \u0cb5\u0cbf\u0cb8\u0ccd\u0ca4\u0cbe\u0cb0\u0c95\u0ccd\u200c \u0cae\u0cbe\u0ca1\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cc6 \u0cac\u0cc2\u0ca4\u0ccd\u200c \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cac\u0cb2\u0caa\u0ca1\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cbe\u0ca8\u0cbe \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3 \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0cb5\u0cc7\u0ca3\u0cc1\u0c97\u0ccb\u0caa\u0cbe\u0cb2\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0caa\u0c95\u0ccd\u0cb7\u0ca6 \u0caa\u0ccd\u0cb0\u0cae\u0cc1\u0c96\u0cb0\u0cc1 \u0cb8\u0cc2\u0c9a\u0cbf\u0cb8\u0cbf\u0ca6\u0cb0\u0cc1. \u0c87\u0ca6\u0cc7 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf \u0cb5\u0cbf\u0cb8\u0ccd\u0ca4\u0cbe\u0cb0\u0c95\u0ccd\u200c \u0cae\u0cbe\u0ca6\u0cb0\u0cbf \u0cb6\u0ccd\u0cb2\u0cbe \u0cb8\u0cbf\u0ca6 \u0cb5\u0cc7\u0ca3\u0cc1\u0c97\u0ccb\u0caa\u0cbe\u0cb2\u0ccd\u200c, \u0c85\u0ca6\u0cb0\u0cbf\u0c82\u0ca6\u0cb2\u0cc7 \u0cac\u0cbf\u0c9c\u0cc6\u0caa\u0cbf \u0cac\u0cb2\u0cbf\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6. \u0cac\u0cbf\u0c9c\u0cc6\u0caa\u0cbf\u0caf \u0cb8\u0c82\u0c98\u0c9f\u0ca8\u0cc6 \u0ca8\u0ccb\u0ca1\u0cbf \u0c95\u0cb2\u0cbf\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0cb8\u0cbe\u0c95\u0cb7\u0ccd\u0c9f\u0cbf\u0ca6\u0cc6. 30 \u0cae\u0ca4\u0ca6\u0cbe\u0cb0\u0cb0\u0cbf\u0c97\u0cc6 \u0c92\u0cac\u0ccd\u0cac\u0cb0\u0c82\u0ca4\u0cc6 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0ca8\u0ccd\u0ca8\u0cc1 \u0ca8\u0cc7\u0cae\u0cbf\u0cb8\u0cbf \u0cb8\u0c82\u0c98\u0c9f\u0ca8\u0cc6 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb8\u0cc2\u0c9a\u0cbf\u0cb8\u0cbf\u0ca6\u0cb0\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0caa\u0c95\u0ccd\u0cb7 \u0cac\u0cbf\u0c9f\u0ccd\u0c9f\u0cb5\u0cb0 \u0cb5\u0cbe\u0caa\u0cb8\u0ccd\u200c \u0c95\u0cb0\u0cc6\u0ca4\u0cb0\u0cc1\u0cb5\u0cc1\u0ca6\u0cc1\u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb5\u0cc7\u0cb3\u0cc6 \u0caa\u0c95\u0ccd\u0cb7 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0ca6\u0cb5\u0cb0\u0ca8\u0ccd\u0ca8\u0cc1 \u0cae\u0cb0\u0cb3\u0cbf \u0c95\u0cb0\u0cc6\u0ca4\u0cb0\u0cac\u0cc7\u0c95\u0cc1. \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c85\u0ca4\u0ccd\u0caf\u0c82\u0ca4 \u0cae\u0cb9\u0ca4\u0ccd\u0cb5\u0ca6\u0ccd\u0ca6\u0cbe\u0c97\u0cbf\u0ca6\u0ccd\u0ca6\u0cc1 \u0caf\u0cbe\u0cb5\u0cc1\u0ca6\u0cc7 \u0cae\u0cc1\u0c96\u0c82\u0ca1\u0cb0\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cac\u0cbe\u0cb0\u0ca6\u0cc1. \u0caa\u0c95\u0ccd\u0cb7 \u0cac\u0cbf\u0c9f\u0ccd\u0c9f \u0cb9\u0ccb\u0ca6\u0cb5\u0cb0 \u0cae\u0ca8\u0cb5\u0cc6\u0cc2\u0cb2\u0cbf\u0cb8\u0cbf \u0cae\u0ca8\u0cb5\u0cc6\u0cc2\u0cb2\u0cbf\u0cb8\u0cbf \u0cb5\u0cbe\u0caa\u0cb8\u0ccd\u200c \u0cb8\u0cc7\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cae\u0cbe\u0c9c\u0cbf \u0cb8\u0c82\u0cb8\u0ca6 \u0c95\u0cc6. \u0c9c\u0caf\u0caa\u0ccd\u0cb0\u0c95\u0cbe\u0cb6\u0ccd\u200c \u0cb9\u0cc6\u0c97\u0ccd\u0ca1\u0cc6 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c8e\u0cb2\u0ccd\u0cb2 \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cc1 \u00a0\u0c88 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0cb8\u0c82\u0caa\u0cb0\u0ccd\u0c95\u0cbf\u0cb8\u0cb2\u0cc1 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0caf\u0cbf\u0ca4\u0cc1.", "\u0cb9\u0cb3\u0cc6 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u00a0\u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0cc6\u0cc2\u0ca4\u0cc6 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0cac\u0cc7\u0ca1 \u0c85\u0c82\u0ca4 \u0c95\u0cc6\u0cb2\u0cb5\u0cc1 \u0ca8\u0cbe\u0caf\u0c95\u0cb0\u0cc1 \u0cb5\u0cc8\u0caf\u0c95\u0ccd\u0ca4\u0cbf\u0c95\u0cb5\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0cb9\u0cc8\u0c95\u0cae\u0cbe\u0c82\u0ca1\u0ccd\u200c \u0ca8\u0cbf\u0cb0\u0ccd\u0ca7\u0cbe\u0cb0\u0c95\u0ccd\u0c95\u0cc6 \u0cac\u0ca6\u0ccd\u0ca7 \u0c85\u0c82\u0ca4 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0c9a\u0cbf\u0cb5 \u0cb8\u0c82\u0caa\u0cc1\u0c9f \u0cb5\u0cbf\u0cb8\u0ccd\u0ca4\u0cb0\u0ca3\u0cc6 \u0cac\u0c97\u0ccd\u0c97\u0cc6 \u0c85\u0cb7\u0cbe\u0ca2 \u0cae\u0cc1\u0c97\u0cbf\u0ca6 \u0cac\u0cb3\u0cbf\u0c95 \u0cb8\u0c9a\u0cbf\u0cb5 \u0c86\u0c95\u0cbe\u0c82\u0c95\u0ccd\u0cb7\u0cbf\u0c97\u0cb3\u0cbf\u0c97\u0cc6 \u0cb6\u0cc1\u0cad \u0cb8\u0cc1\u0ca6\u0ccd\u0ca6\u0cbf \u0cb8\u0cbf\u0c97\u0cb2\u0cbf\u0ca6\u0cc6. \u0ca8\u0cbf\u0c97\u0cae \u0cae\u0ca4\u0ccd\u0ca4\u0cc1 \u0cae\u0c82\u0ca1\u0cb3\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0 \u0ca8\u0cc7\u0cae\u0c95\u0cb5\u0cc2 \u0ca8\u0ca1\u0cc6\u0caf\u0cb2\u0cbf\u0ca6\u0cc6.- \u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6, \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7", "\u0cb8\u0c82\u0cad\u0cbe\u0cb5\u0ccd\u0caf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0cc1\u0cb6\u0cbf\u0cb5\u0cae\u0cca\u0c97\u0ccd\u0c97 - \u0c95\u0cbf\u0cae\u0ccd\u0cae\u0ca8\u0cc6 \u0cb0\u0ca4\u0ccd\u0ca8\u0cbe\u0c95\u0cb0\u0ccd\u200c, \u0cae\u0c82\u0c9c\u0cc1\u0ca8\u0cbe\u0ca5\u0ccd\u200c \u0cad\u0c82\u0ca1\u0cbe\u0cb0\u0cbf\u0cae\u0cc8\u0cb8\u0cc2\u0cb0\u0cc1 - \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0c85\u0c82\u0cac\u0cb0\u0cc0\u0cb7\u0ccd\u200c, \u0cb8\u0cbf.\u0c8e\u0c9a\u0ccd\u200c. \u0cb5\u0cbf\u0c9c\u0caf\u0cb6\u0c82\u0c95\u0cb0\u0ccd\u200c\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cc6\u0c82\u0c9f\u0ccd\u0cb0\u0cb2\u0ccd\u200c- \u0cb8\u0cbe\u0c82\u0c97\u0ccd\u0cb2\u0cbf\u0caf\u0cbe\u0ca8, \u0cb0\u0ccb\u0cb7\u200c\u0ca8\u0ccd\u200c \u0cac\u0cc7\u0c97\u0ccd\u200c, \u0ca8\u0cb8\u0cc0\u0cb0\u0ccd\u200c \u0c85\u0cb9\u0cae\u0ca6\u0ccd\u200c, \u0cb0\u0cbf\u0c9c\u0ccd\u0cb5\u0cbe\u0ca8\u0ccd\u200c \u0c85\u0cb0\u0ccd\u0cb7\u0ca6\u0ccd\u200c\u0c89\u0ca1\u0cc1\u0caa\u0cbf-\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1- \u0cb5\u0cbf\u0ca8\u0caf\u0c95\u0cc1\u0cae\u0cbe\u0cb0\u0ccd\u200c \u0cb8\u0cca\u0cb0\u0c95\u0cc6, \u0cb5\u0cc0\u0cb0\u0caa\u0ccd\u0caa\u0cae\u0cca\u0caf\u0cbf\u0cb2\u0cbf, \u0cac\u0cbf.\u0c95\u0cc6.\u0cb9\u0cb0\u0cbf\u0caa\u0ccd\u0cb0\u0cb8\u0cbe\u0ca6\u0ccd\u200c\u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1- \u0cb0\u0cae\u0cbe\u0ca8\u0cbe\u0ca5\u0ccd\u200c \u0cb0\u0cc8"], "title": "\u0cb2\u0ccb\u0c95\u0cb8\u0cad\u0cc6\u0c97\u0cc6 \u0c95\u0cc8 \u0ca4\u0caf\u0cbe\u0cb0\u0cbf, \u0cae\u0cc8\u0ca4\u0ccd\u0cb0\u0cbf\u0c97\u0cc6 \u0cb5\u0cbf\u0cb0\u0ccb\u0ca7"},
{"url": "https://www.udayavani.com/kannada/news/state-news/313252/there-is-no-resource-shortage-in-the-state-cm", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0ca4\u0cbe\u0ca8\u0cc7 \u0cb0\u0cbe\u0cae\u0ca8\u0c97\u0cb0\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0ccd\u0caf\u0ca6 \u0c86\u0cb0\u0ccd\u0ca5\u0cbf\u0c95 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb8\u0ccd\u0cb5\u0cbe\u0cae\u0cbf \u0c87\u0ca6\u0cc0\u0c97 \u0c89\u0cb2\u0ccd\u0c9f\u0cbe \u0cb9\u0cca\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0c82\u0caa\u0ca8\u0ccd\u0cae\u0cc2\u0cb2\u0ca6 \u0c95\u0cc6\u0cc2\u0cb0\u0ca4\u0cc6 \u0c87\u0cb2\u0ccd\u0cb2. \u0c88 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cc2 \u0cae\u0cbe\u0ca7\u0ccd\u0caf\u0cae\u0c97\u0cb3\u0cc1 \u0ca4\u0caa\u0ccd\u0caa\u0cc1\u0ca6\u0cbe\u0cb0\u0cbf\u0c97\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0cb5\u0cc6 \u0c8e\u0c82\u0ca6\u0cc1 \u0c86\u0cb0\u0ccb\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cae\u0ca4\u0ccd\u0ca4\u0cc1 \u0c9c\u0cbf\u0cb2\u0ccd\u0cb2\u0cbe \u0caa\u0c82\u0c9a\u0cbe\u0caf\u0ccd\u0ca4\u0cbf \u0cae\u0cc1\u0c96\u0ccd\u0caf \u0c95\u0cbe\u0cb0\u0ccd\u0caf\u0ca8\u0cbf\u0cb0\u0ccd\u0cb5\u0cb9\u0ca3\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0cb8\u0c82\u0caa\u0ca8\u0ccd\u0cae\u0cc2\u0cb2\u0ca6 \u0c95\u0cc6\u0cc2\u0cb0\u0ca4\u0cc6 \u0c87\u0cb2\u0ccd\u0cb2. \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c95\u0cbe\u0cb0\u0ccd\u0caf\u0c97\u0cb3\u0cbf\u0c97\u0cc6 \u0cb9\u0ca3\u0ca6 \u0cb8\u0cae\u0cb8\u0ccd\u0caf\u0cc6 \u0c87\u0cb2\u0ccd\u0cb2. \u0c92\u0c82\u0ca6\u0cc1 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0c95\u0ca1\u0cbf\u0cae\u0cc6 \u0ca4\u0cc6\u0cb0\u0cbf\u0c97\u0cc6 \u0cb8\u0c82\u0c97\u0ccd\u0cb0\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cae\u0cbe\u0ca7\u0ccd\u0caf\u0cae\u0c97\u0cb3\u0cb2\u0ccd\u0cb2\u0cbf \u0cac\u0c82\u0ca6\u0cbf\u0ca6\u0cc6. \u0c85\u0cb5\u0cb0\u0cbf\u0c97\u0cc6 \u0c85\u0ca6\u0ccd\u0caf\u0cbe\u0cb0\u0cc1 \u0cae\u0cbe\u0cb9\u0cbf\u0ca4\u0cbf \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0ccb \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1.", "\u0c86\u0ca6\u0cb0\u0cc6, \u0cb9\u0ca3\u0c95\u0cbe\u0cb8\u0cc1 \u0c87\u0cb2\u0cbe\u0c96\u0cc6 \u0c85\u0c82\u0c95\u0cbf \u0c85\u0c82\u0cb6\u0c97\u0cb3\u0cc7 \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0cae\u0cc7 \u0c85\u0c82\u0ca4\u0ccd\u0caf\u0ca6\u0cb5\u0cb0\u0cc6\u0c97\u0cc6 \u0cb0\u0cbe\u0c9c\u0ccd\u0caf\u0ca6 \u0cb8\u0ccd\u0cb5\u0c82\u0ca4 \u0ca4\u0cc6\u0cb0\u0cbf\u0c97\u0cc6 \u0cb0\u0cbe\u0c9c\u0cb8\u0ccd\u0cb5\u0ca6\u0cb2\u0ccd\u0cb2\u0cbf \u0c95\u0cb3\u0cc6\u0ca6 \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cb9\u0ccb\u0cb2\u0cbf\u0cb8\u0cbf\u0ca6\u0cb0\u0cc6 1031 \u0c95\u0ccb\u0c9f\u0cbf \u0cb0\u0cc2. \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf\u0ca6\u0cc6. 2017\u0cb0 \u0cae\u0cc7 \u0c85\u0c82\u0ca4\u0ccd\u0caf\u0c95\u0ccd\u0c95\u0cc6 14922 \u0c95\u0ccb\u0c9f\u0cbf \u0cb0\u0cc2. \u0cb8\u0ccd\u0cb5\u0c82\u0ca4 \u0ca4\u0cc6\u0cb0\u0cbf\u0c97\u0cc6 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc6, 2018\u0cb0 \u0cae\u0cc7 \u0c85\u0c82\u0ca4\u0ccd\u0caf\u0c95\u0ccd\u0c95\u0cc6 13,891 \u0c95\u0ccb\u0c9f\u0cbf \u0cb0\u0cc2.\u0cae\u0cbe\u0ca4\u0ccd\u0cb0 \u0ca4\u0cc6\u0cb0\u0cbf\u0c97\u0cc6 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca6\u0cc6.", "\u0cb8\u0cad\u0cc6\u0caf\u0cb2\u0ccd\u0cb2\u0cc2 \u0cae\u0cbe\u0ca7\u0ccd\u0caf\u0cae\u0c97\u0cb3 \u0cb5\u0cbf\u0cb0\u0cc1\u0ca6\u0ccd\u0ca7 \u0c86\u0c95\u0ccd\u0cb0\u0ccb\u0cb6:\u0cb8\u0cad\u0cc6\u0caf\u0cb2\u0ccd\u0cb2\u0cc2 \u0cae\u0cbe\u0ca7\u0ccd\u0caf\u0cae\u0c97\u0cb3 \u0cb5\u0cbf\u0cb0\u0cc1\u0ca6\u0ccd\u0ca7 \u0ca4\u0cae\u0ccd\u0cae \u0c86\u0c95\u0ccd\u0cb0\u0ccb\u0cb6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1, \u0ca8\u0cbe\u0ca8\u0cc1 \u0ca8\u0cbe\u0cb2\u0ccd\u0c95\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c82\u0cac \u0cad\u0cbe\u0cb5\u0ca8\u0cc6 \u0cae\u0cc2\u0ca1\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0cbe\u0ca8\u0cc1 30 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc2 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf. 2.18 \u0cb2\u0c95\u0ccd\u0cb7 \u0c95\u0ccb\u0c9f\u0cbf \u0cb0\u0cc2. \u0cac\u0c9c\u0cc6\u0c9f\u0ccd\u200c \u0cae\u0c82\u0ca1\u0cbf\u0cb8\u0cc1\u0cb5\u0cbe\u0c97 \u0ca8\u0cbe\u0cb2\u0ccd\u0c95\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc6 \u0c95\u0cc7\u0cb5\u0cb2 516 \u0c95\u0ccb\u0c9f\u0cbf \u0cb0\u0cc2. \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0ca8\u0ccd\u0ca8\u0cc7 \u0ca6\u0cc6\u0cc2\u0ca1\u0ccd\u0ca1\u0ca6\u0cc1 \u0cae\u0cbe\u0ca1\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc6\u0cb2\u0cb5\u0cb0\u0cbf\u0c97\u0cc6 \u0c88 \u0cb8\u0cb0\u0ccd\u0c95\u0cbe\u0cb0 \u0cb0\u0c9a\u0ca8\u0cc6 \u0c86\u0c97\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0cac\u0cc7\u0cb8\u0cb0\u0cb5\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cb5\u0cbf\u0cb0\u0ccb\u0ca7\u0cbf \u0c8e\u0c82\u0ca6\u0cc1 \u0cac\u0cbf\u0c82\u0cac\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0caf\u0cbe\u0cb0\u0ccb, \u0c8f\u0ca8\u0ccb \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1\u0c86 \u0cb5\u0ccd\u0caf\u0c95\u0ccd\u0ca4\u0cbf\u0c97\u0cb3 \u0cb8\u0ca3\u0ccd\u0ca3\u0ca4\u0ca8\u0c95\u0ccd\u0c95\u0cc6 \u0ca8\u0cc0\u0cb5\u0cc7\u0c95\u0cc6 \u0ca6\u0cbe\u0cb0\u0cbf \u0ca4\u0caa\u0ccd\u0caa\u0cc1\u0ca4\u0ccd\u0ca4\u0cc0\u0cb0\u0cbf \u0c8e\u0c82\u0ca6\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf\u0ca6\u0cb0\u0cc1.", "\u0cb8\u0ca6\u0ccd\u0caf\u0ca6\u0cb2\u0ccd\u0cb2\u0cc7 \u0c9c\u0cbf\u0cb2\u0ccd\u0cb2\u0cbe \u0caa\u0ccd\u0cb0\u0cb5\u0cbe\u0cb8\u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cae\u0ca4\u0ccd\u0ca4\u0cc1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0c85\u0cb0\u0cbf\u0ca4\u0cc1 \u0c85\u0ca6\u0c95\u0ccd\u0c95\u0cc6 \u0ca4\u0c95\u0ccd\u0c95\u0c82\u0ca4\u0cc6 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cb0\u0cc2\u0caa\u0cbf\u0cb8\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf\u0ca6 \u0caa\u0ccd\u0cb0\u0ca4\u0cbf \u0c9c\u0cbf\u0cb2\u0ccd\u0cb2\u0cc6\u0c97\u0cc2 \u0caa\u0ccd\u0cb0\u0cb5\u0cbe\u0cb8 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca8\u0ccd\u0ca8\u0cc1 8-10 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb8 \u0c86\u0cb0\u0c82\u0cad\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c88 \u0cb5\u0cc7\u0cb3\u0cc6 \u0c92\u0c82\u0ca6\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0ca6\u0cbf\u0ca8 \u0cb5\u0cbe\u0cb8\u0ccd\u0ca4\u0cb5\u0ccd\u0caf \u0cb9\u0cc2\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0cb7\u0ccd\u0c9f\u0cb0\u0cca\u0cb3\u0c97\u0cc6 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0ca3\u0ccd\u0ca3\u0caa\u0cc1\u0c9f\u0ccd\u0c9f \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cac\u0c97\u0cc6\u0cb9\u0cb0\u0cbf\u0cb8\u0cac\u0cc7\u0c95\u0cc1. \u0cb8\u0cbf\u0c8e\u0c82 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0caf\u0cbe\u0cb5\u0cc1\u0ca6\u0cc7 \u0c85\u0ca7\u0cbf\u0c95\u0cbe\u0cb0\u0cbf \u0cae\u0cc7\u0cb2\u0cc6 \u0ca8\u0cbe\u0ca8\u0cc1 \u0cb8\u0cb5\u0cbe\u0cb0\u0cbf \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0ccd\u0ca5\u0cb3\u0cc0\u0caf \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c87\u0ca4\u0ccd\u0caf\u0cb0\u0ccd\u0ca5 \u0cae\u0cbe\u0ca1\u0cac\u0cb9\u0cc1\u0ca6\u0cbe\u0ca6 \u0cb5\u0cbf\u0c9a\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cb8\u0cbf\u0c8e\u0c82, \u0cb8\u0c9a\u0cbf\u0cb5\u0cb0\u0cc1 \u0c85\u0ca5\u0cb5\u0cbe \u0c89\u0ca8\u0ccd\u0ca8\u0ca4 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cb5\u0cb0\u0cc6\u0c97\u0cc6 \u0ca4\u0cb0\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2 \u0c8e\u0c82\u0ca6\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cc7\u0cb3\u0cbf\u0ca6\u0cb0\u0cc1.", "\u0cae\u0cb3\u0cc6 \u0c95\u0cc6\u0cc2\u0cb0\u0ca4\u0cc6 \u0c95\u0cc1\u0cb0\u0cbf\u0ca4\u0cc1 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cc7\u0cb2\u0ccd\u0ca8\u0ccb\u0c9f\u0c95\u0ccd\u0c95\u0cc6 \u0c89\u0ca4\u0ccd\u0ca4\u0cae \u0cae\u0cb3\u0cc6\u0caf\u0cbe\u0c97\u0cbf\u0ca6\u0cc6, \u0c9c\u0cb2\u0cbe\u0cb6\u0caf \u0ca4\u0cc1\u0c82\u0cac\u0cbf\u0ca6\u0cc6. \u0c87\u0ca6\u0cc1 \u0c95\u0cc6\u0cb2\u0cb5\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0cb8\u0cc0\u0cae\u0cbf\u0ca4\u0cb5\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc6, \u0cb9\u0cb2\u0cb5\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cac\u0cb0\u0ca6 \u0c9b\u0cbe\u0caf\u0cc6 \u0cae\u0cc2\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0cac\u0cbf\u0ca4\u0ccd\u0ca4\u0ca8\u0cc6 \u0cae\u0cca\u0cb3\u0c95\u0cc6 \u0c92\u0ca1\u0cc6\u0ca6\u0cbf\u0cb2\u0ccd\u0cb2. \u0cb0\u0cc8\u0ca4\u0cb0\u0cc1\u0cb8\u0c82\u0c95\u0cb7\u0ccd\u0c9f\u0c95\u0ccd\u0c95\u0cc6 \u0c92\u0cb3\u0c97\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0caf\u0cbe\u0ca6\u0c97\u0cbf\u0cb0\u0cbf, \u0c95\u0cc6\u0cc2\u0caa\u0ccd\u0caa\u0cb3, \u0cac\u0cbe\u0c97\u0cb2\u0c95\u0ccb\u0c9f\u0cc6,\u0cb5\u0cbf\u0c9c\u0caf\u0caa\u0cc1\u0cb0, \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97, \u0ca6\u0cbe\u0cb5\u0ca3\u0c97\u0cc6\u0cb0\u0cc6 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cb3\u0cc6 \u0c86\u0ca7\u0cbe\u0cb0\u0cbf\u0ca4 \u0cac\u0cc6\u0cb3\u0cc6 \u0cac\u0cc6\u0cb3\u0cc6\u0caf\u0cc1\u0cb5 \u0cb0\u0cc8\u0ca4 \u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0ca8\u0cc6. \u0c88 \u0cac\u0c97\u0ccd\u0c97\u0cc6 \u0c95\u0cc2\u0ca1\u0cb2\u0cc7 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cbf \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0cae\u0cbe\u0cb9\u0cbf\u0ca4\u0cbf \u0c95\u0cb3\u0cc1\u0cb9\u0cbf\u0cb8\u0cbf\u0c95\u0cc6\u0cc2\u0ca1\u0cbf. \u0c85\u0ca6\u0c95\u0ccd\u0c95\u0cc6 \u0cac\u0cc7\u0c95\u0cbe\u0ca6 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0c97\u0cb3\u0ca8\u0ccd\u0ca8\u0cc1\u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cc1 \u0c85\u0c97\u0ca4\u0ccd\u0caf \u0c85\u0ca8\u0cc1\u0ca6\u0cbe\u0ca8 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cac\u0cb3\u0cbf\u0c95\u0cb5\u0cc2 \u0cb0\u0cc8\u0ca4\u0cb0 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6\u0cb5\u0cb0\u0ca6\u0cbf \u0cb8\u0cb2\u0ccd\u0cb2\u0cbf\u0cb8\u0cb2\u0cc1 \u0cb8\u0cc2\u0c9a\u0ca8\u0cc6 \u0cb0\u0cc8\u0ca4\u0cb0 \u0cac\u0cc6\u0cb3\u0cc6 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf\u0ca6 \u0cac\u0cb3\u0cbf\u0c95\u0cb5\u0cc2 \u0cb0\u0cc8\u0ca4\u0cb0\u0cc1 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c86\u0ca4\u0c82\u0c95 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0cb0\u0cc1\u0cb5 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0c88 \u0c95\u0cc1\u0cb0\u0cbf\u0ca4\u0cc1 \u0cb8\u0cae\u0c97\u0ccd\u0cb0 \u0cb5\u0cb0\u0ca6\u0cbf \u0cb8\u0cb2\u0ccd\u0cb2\u0cbf\u0cb8\u0cc1\u0cb5\u0c82\u0ca4\u0cc6 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0cb8\u0cc2\u0c9a\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cc8\u0ca4\u0cb0\u0ca8\u0ccd\u0ca8\u0cc1 \u0c8b\u0ca3\u0cae\u0cc1\u0c95\u0ccd\u0ca4\u0c97\u0cc6\u0cc2\u0cb3\u0cbf\u0cb8\u0cbf \u0c95\u0cc3\u0cb7\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0c85\u0cb5\u0c95\u0cbe\u0cb6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0cb8\u0cb0\u0ccd\u0c95\u0cbe\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cbf\u0ca6\u0cc6. \u0cb6\u0cc0\u0c98\u0ccd\u0cb0\u0cb5\u0cc7 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0cad\u0cb0\u0cb5\u0cb8\u0cc6\u0caf\u0ca8\u0ccd\u0ca8\u0cc2 \u0ca8\u0cc0\u0ca1\u0cbf\u0ca6\u0cc6. \u0cb9\u0cc0\u0c97\u0cbf\u0ca6\u0ccd\u0ca6\u0cb0\u0cc2 \u0cb0\u0cc8\u0ca4\u0cb0 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c86\u0ca4\u0c82\u0c95\u0c95\u0cbe\u0cb0\u0cbf \u0cb8\u0c82\u0c97\u0ca4\u0cbf.\u00a0", "\u0cb9\u0cc0\u0c97\u0cbe\u0c97\u0cbf \u0cb0\u0cc8\u0ca4\u0cb0\u0cc1 \u0c96\u0cbe\u0cb8\u0c97\u0cbf\u0caf\u0cb5\u0cb0\u0cbf\u0c82\u0ca6 \u0caa\u0ca1\u0cc6\u0ca6 \u0cb8\u0cbe\u0cb2 \u0cae\u0cb0\u0cc1\u0caa\u0cbe\u0cb5\u0ca4\u0cbf \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0ca6\u0cc6 \u0c85\u0cb5\u0cb0 \u0c95\u0cbf\u0cb0\u0cc1\u0c95\u0cc1\u0cb3\u0ca6\u0cbf\u0c82\u0ca6 \u0cac\u0cc7\u0cb8\u0ca4\u0ccd\u0ca4\u0cc1 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6\u0caf\u0cc7 \u0c85\u0ca5\u0cb5\u0cbe \u0cb8\u0cb0\u0ccd\u0c95\u0cbe\u0cb0 \u0caa\u0cb0\u0cbf\u0cb9\u0cbe\u0cb0 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb8\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cbe \u0c8e\u0c82\u0cac \u0cac\u0c97\u0ccd\u0c97\u0cc6 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cac\u0cc7\u0c95\u0cc1. \u0c85\u0cb2\u0ccd\u0cb2\u0ca6\u0cc6, \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6\u0c97\u0cc6 \u0cac\u0cc7\u0cb0\u0cc6 \u0c8f\u0ca8\u0cbe\u0ca6\u0cb0\u0cc2 \u0c95\u0cbe\u0cb0\u0ca3\u0c97\u0cb3\u0cbf\u0cb5\u0cc6\u0caf\u0cc7 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc2 \u0c97\u0cae\u0ca8\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 49,000 \u0c95\u0ccb\u0c9f\u0cbf \u0cb0\u0cc2.\u0ca8\u0cb7\u0ccd\u0c9f\u0cc1 \u0cac\u0cc3\u0cb9\u0ca4\u0ccd\u200c \u0cae\u0cca\u0ca4\u0ccd\u0ca4\u0ca6 \u0c95\u0cc3\u0cb7\u0cbf \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0c88 \u0c95\u0cc1\u0cb0\u0cbf\u0ca4\u0cc1 \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0c86\u0ca6\u0cc7\u0cb6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c88 \u0caf\u0ccb\u0c9c\u0ca8\u0cc6\u0caf\u0ca8\u0ccd\u0ca8\u0cc1 \u0caa\u0cbe\u0cb0\u0ca6\u0cb0\u0ccd\u0cb6\u0c95\u0cb5\u0cbe\u0c97\u0cbf \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0ca8\u0cb2\u0ccd\u0cb2\u0cbf \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0caa\u0cbe\u0ca4\u0ccd\u0cb0 \u0cae\u0cb9\u0ca4\u0ccd\u0cb5\u0ca6\u0ccd\u0ca6\u0cc1. \u0c88 \u0c95\u0cbe\u0cb0\u0ca3\u0c95\u0ccd\u0c95\u0cbe\u0c97\u0cbf\u0caf\u0cc7 \u0caf\u0ccb\u0c9c\u0ca8\u0cc6 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c95\u0ccd\u0c95\u0cc6 \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbe\u0c97\u0cbf \u0ca8\u0cc7\u0cae\u0c95 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cb0\u0cc1.", "\u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0cb8\u0cbf\u0c8e\u0c82 \u0ca8\u0cc0\u0ca1\u0cbf\u0ca6\u0ca8\u0cbf\u0cb0\u0ccd\u0ca6\u0cc7\u0cb6\u0ca8\u0c97\u0cb3\u0cc1- \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb5\u0cbe\u0cb0\u0c95\u0ccd\u0c95\u0cca\u0c82\u0ca6\u0cc1 \u0ca6\u0cbf\u0ca8 \u0c87\u0cb2\u0ccd\u0cb2\u0cb5\u0cc7 \u0ca4\u0cbf\u0c82\u0c97\u0cb3\u0cbf\u0c97\u0cc6 \u0c92\u0c82\u0ca6\u0cc1 \u0cb5\u0cbe\u0cb0 \u0ca4\u0cbe\u0cb2\u0cc2\u0c95\u0cc1 \u0c95\u0cc7\u0c82\u0ca6\u0ccd\u0cb0\u0c97\u0cb3\u0cbf\u0c97\u0cc6 \u0cb9\u0ccb\u0c97\u0cbf \u0ca4\u0cbe\u0cb2\u0cc2\u0c95\u0cc1 \u0cae\u0c9f\u0ccd\u0c9f\u0ca6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0c95\u0cbe\u0cb0\u0ccd\u0caf\u0ca8\u0cbf\u0cb0\u0ccd\u0cb5\u0cb9\u0ca3\u0cc6 \u0c95\u0cc1\u0cb0\u0cbf\u0ca4\u0cc1 \u0caa\u0ccd\u0cb0\u0c97\u0ca4\u0cbf \u0caa\u0cb0\u0cbf\u0cb6\u0cc0\u0cb2\u0ca8\u0cc6 \u0ca8\u0ca1\u0cc6\u0cb8\u0cac\u0cc7\u0c95\u0cc1.- \u0cb8\u0cb0\u0ccd\u0c95\u0cbe\u0cb0\u0cbf \u0c95\u0c9a\u0cc7\u0cb0\u0cbf \u0c8e\u0c82\u0ca6\u0cb0\u0cc6 \u0ca6\u0cc7\u0c97\u0cc1\u0cb2 \u0c87\u0ca6\u0ccd\u0ca6\u0c82\u0ca4\u0cc6. \u0cb9\u0cbe\u0c97\u0cc6\u0c82\u0ca6\u0cc1 \u0c95\u0cc7\u0cb5\u0cb2 \u0c95\u0c9a\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cc1\u0cb3\u0cbf\u0ca4\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cb0\u0cc6 \u0c9c\u0ca8\u0cb0 \u0c95\u0cb7\u0ccd\u0c9f \u0c85\u0cb0\u0cbf\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb9\u0cc0\u0c97\u0cbe\u0c97\u0cbf \u0c9c\u0ca8\u0cb8\u0c82\u0caa\u0cb0\u0ccd\u0c95 \u0cb8\u0cad\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0ca1\u0cc6\u0cb8\u0cbf \u0c86\u0ca1\u0cb3\u0cbf\u0ca4\u0ca6 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cb2\u0ccd\u0cb2\u0cbf \u0cb5\u0cbf\u0cb6\u0ccd\u0cb5\u0cbe\u0cb8 \u0cae\u0cc2\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1.- \u0ca8\u0cbf\u0cb0\u0cc1\u0ca6\u0ccd\u0caf\u0ccb\u0c97 \u0cb8\u0cae\u0cb8\u0ccd\u0caf\u0cc6\u0caf\u0ca8\u0ccd\u0ca8\u0cc1 \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cc7 \u0caa\u0cb0\u0cbf\u0cb9\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0cb9\u0cc0\u0c97\u0cbe\u0c97\u0cbf \u0c95\u0ccc\u0cb6\u0cb2\u0ccd\u0caf\u0cbe\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0ca6\u0ca1\u0cbf\u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u2002\u0c97\u0cb3\u0cc1 \u0cb8\u0ccd\u0ca5\u0cb3\u0cc0\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0ca4\u0c82\u0ca1 \u0cb0\u0c9a\u0ca8\u0cc6 \u0cae\u0cbe\u0ca1\u0cbf \u0c95\u0cbe\u0cb0\u0ccd\u0c96\u0cbe\u0ca8\u0cc6\u0c97\u0cb3\u0cbf\u0cb2\u0ccd\u0cb2\u0ca6 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c89\u0ca6\u0ccd\u0caf\u0ccb\u0c97 \u0c95\u0cc6\u0cc2\u0ca1\u0cbf\u0cb8\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cac\u0cc7\u0c95\u0cc1.- \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cae\u0c82\u0c9c\u0cc2\u0cb0\u0cbe\u0ca6 \u0c85\u0ca8\u0cc1\u0ca6\u0cbe\u0ca8 \u0cb8\u0ca6\u0ccd\u0cac\u0cb3\u0c95\u0cc6\u0caf\u0cbe\u0c97\u0cb2\u0cc1 \u0caf\u0ccb\u0c9c\u0ca8\u0cc6\u0c97\u0cb3\u0cc1 \u0cab\u200c\u0cb2\u0cbe\u0ca8\u0cc1\u0cad\u0cb5\u0cbf\u0c97\u0cb3\u0cbf\u0c97\u0cc6 \u0cb2\u0cad\u0ccd\u0caf\u0cb5\u0cbe\u0c97\u0cac\u0cc7\u0c95\u0cc1. \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0c97\u0cbe \u0cb5\u0cb9\u0cbf\u0cb8\u0cac\u0cc7\u0c95\u0cc1.- \u0c86\u0cb0\u0ccb\u0c97\u0ccd\u0caf, \u0cb8\u0cae\u0cbe\u0c9c \u0c95\u0cb2\u0ccd\u0caf\u0cbe\u0ca3 \u0cae\u0cc1\u0c82\u0ca4\u0cbe\u0ca6 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cc2\u0cb2 \u0cb8\u0ccc\u0c95\u0cb0\u0ccd\u0caf\u0c97\u0cb3 \u0cb8\u0cae\u0cb8\u0ccd\u0caf\u0cc6 \u0c87\u0ca6\u0cc6. \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c85\u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0cad\u0cc7\u0c9f\u0cbf \u0ca8\u0cc0\u0ca1\u0cbf \u0c95\u0cc6\u0cc2\u0cb0\u0ca4\u0cc6 \u0caa\u0ca4\u0ccd\u0ca4\u0cc6\u0cb9\u0c9a\u0ccd\u0c9a\u0cbf \u0c85\u0ca6\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc1. \u0c86\u0c97 \u0cb8\u0ccd\u0ca5\u0cb3\u0cc0\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cad\u0caf,\u0cad\u0c95\u0ccd\u0ca4\u0cbf\u0caf\u0cbf\u0c82\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6.- \u0c95\u0ca1\u0ca4\u0c97\u0cb3\u0ca8\u0ccd\u0ca8\u0cc1 \u0ca4\u0ccd\u0cb5\u0cb0\u0cbf\u0ca4\u0cb5\u0cbe\u0c97\u0cbf \u0cb5\u0cbf\u0cb2\u0cc7\u0cb5\u0cbe\u0cb0\u0cbf \u0cae\u0cbe\u0ca1\u0cbf. \u0c85\u0ca8\u0c97\u0ca4\u0ccd\u0caf\u0cb5\u0cbe\u0c97\u0cbf \u0c95\u0ca1\u0ca4\u0c97\u0cb3 \u0c97\u0cc1\u0ca1\u0ccd\u0ca1 \u0cac\u0cc6\u0cb3\u0cc6\u0cb8\u0cac\u0cc7\u0ca1\u0cbf. \u0c9a\u0cc1\u0ca8\u0cbe\u0cb5\u0ca3\u0cc6 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0c95\u0cc1\u0c82\u0ca0\u0cbf\u0ca4\u0cb5\u0cbe\u0c97\u0cbf\u0cb0\u0cc1\u0cb5 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c95\u0cc6\u0cb2\u0cb8\u0c97\u0cb3\u0ca8\u0ccd\u0ca8\u0cc1 \u0c9a\u0cc1\u0cb0\u0cc1\u0c95\u0cc1\u0c97\u0cc6\u0cc2\u0cb3\u0cbf\u0cb8\u0cbf.\u0c92\u0cb3\u0ccd\u0cb3\u0cc6\u0caf \u0c95\u0cc6\u0cb2\u0cb8 \u0cae\u0cbe\u0ca1\u0cbf \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6\u0c92\u0cb3\u0ccd\u0cb3\u0cc6\u0caf \u0cb9\u0cc6\u0cb8\u0cb0\u0cc1 \u0ca4\u0ca8\u0ccd\u0ca8\u0cbf."], "title": "\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0c82\u0caa\u0ca8\u0ccd\u0cae\u0cc2\u0cb2 \u0c95\u0cc6\u0cc2\u0cb0\u0ca4\u0cc6 \u0c87\u0cb2\u0ccd\u0cb2 \u0cb8\u0cbf\u0c8e\u0c82"},
{"url": "https://www.udayavani.com/kannada/news/state-news/312943/demand-separate-north-karnataka-state", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0cac \u0cb5\u0cbe\u0ca6\u0ca6 \u0cac\u0cc6\u0ca8\u0ccd\u0ca8\u0cb2\u0ccd\u0cb2\u0cc7 \u0cb9\u0cc1\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0cac\u0cc7\u0ca1\u0cbf\u0c95\u0cc6 \u0ca6\u0cbf\u0ca8\u0ca6\u0cbf\u0c82\u0ca6 \u0ca6\u0cbf\u0ca8\u0c95\u0ccd\u0c95\u0cc6 \u0cb5\u0cbe\u0ca6-\u0cb5\u0cbf\u0cb5\u0cbe\u0ca6\u0ca6 \u0cb8\u0ccd\u0cb5\u0cb0\u0cc2\u0caa \u0ca4\u0cb3\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.\u0c92\u0c82\u0ca6\u0cc6\u0ca1\u0cc6 \u0cae\u0c82\u0c97\u0cb3\u2002\u0cb5\u0cbe\u0cb0 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0ca7\u0ccd\u0cb5\u0c9c\u0cbe\u0cb0\u0ccb\u0cb9\u0ca3\u0c95\u0ccd\u0c95\u0cc6 \u0c95\u0cc6\u0cb2 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0c97\u0cb3 \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0cb8\u0cae\u0cbf\u0ca4\u0cbf \u0cb8\u0cbf\u0ca6\u0ccd\u0ca7\u0cb5\u0cbe\u0c97\u0cbf\u0ca6\u0cc6.", "\u0c88 \u0cac\u0cc7\u0ca1\u0cbf\u0c95\u0cc6\u0c97\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf\u0ca6\u0c82\u0ca4\u0cc6 \u0cb0\u0cbe\u0c9c\u0ccd\u0caf\u0ca6 \u0caa\u0ccd\u0cb0\u0cae\u0cc1\u0c96 \u0caa\u0c95\u0ccd\u0cb7\u0c97\u0cb3\u0cbe\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0ca4\u0ccd\u0ca4\u0cc1 \u0cac\u0cbf\u0c9c\u0cc6\u0caa\u0cbf \u0ca8\u0cbe\u0caf\u0c95\u0cb0\u0cbf\u0c82\u0ca6 \u0cae\u0cbf\u0cb6\u0ccd\u0cb0 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca6\u0cc6. \u0cae\u0cc8\u0cb8\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c88 \u0c95\u0cc1\u0cb0\u0cbf\u0ca4\u0cc1 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0cb0\u0cc1\u0cb5 \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95 \u0c8f\u0c95\u0cc0\u0c95\u0cb0\u0ca3 \u0cb9\u0ccb\u0cb0\u0cbe\u0c9f \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cb5\u0cb0\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc6\u0cc2\u0c82\u0ca6\u0cc1 \u0cab\u200c\u0cc2\u0cb2\u0cbf\u0cb7\u0ccd\u200c \u0c86\u0cb0\u0ccd\u0c97\u0ccd\u0caf\u0cc2\u0cae\u0cc6\u0c82\u0c9f\u0ccd\u200c \u0c8e\u0c82\u0ca6\u0cc1 \u0c95\u0cbf\u0ca1\u0cbf \u0c95\u0cbe\u0cb0\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1-\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0c8e\u0c82\u0cac\u0cc1\u0ca6\u0cc7\u0ca8\u0cc2 \u0c87\u0cb2\u0ccd\u0cb2. \u0c87\u0cb0\u0cc1\u0cb5\u0cc1\u0ca6\u0cc1 \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95. \u0c86\u0ca6\u0cb0\u0cc6 \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95 \u0ca8\u0cbf\u0cb0\u0ccd\u0cae\u0cbe\u0ca3, \u0c8f\u0c95\u0cc0\u0c95\u0cb0\u0ca3 \u0cb9\u0cbe\u0c97\u0cc2 \u0cad\u0cbe\u0cb7\u0cbe\u0cb5\u0cbe\u0cb0\u0cc1 \u0caa\u0ccd\u0cb0\u0cbe\u0c82\u0ca4\u0ccd\u0caf \u0cb0\u0c9a\u0ca8\u0cc6\u0caf \u0cb9\u0ccb\u0cb0\u0cbe\u0c9f\u0ca6 \u0cac\u0c97\u0ccd\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2\u0ca6\u0cb5\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cbe\u0c97\u0cbf\u0cb8\u0cb2\u0cc1 \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0ccd\u0cb5\u0cbe\u0cb0\u0ccd\u0ca5 \u0cb0\u0cbe\u0c9c\u0c95\u0cbe\u0cb0\u0ca3\u0c95\u0ccd\u0c95\u0cbe\u0c97\u0cbf \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0cbe\u0ca8\u0cc1 \u0c95\u0cc2\u0ca1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cac\u0cbe\u0ca6\u0cbe\u0cae\u0cbf\u0caf\u0cbf\u0c82\u0ca6 \u0cb6\u0cbe\u0cb8\u0c95\u0ca8\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0ca6\u0cb0\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cac\u0cc7\u0c95\u0cc6\u0c82\u0ca6\u0cc1 \u0c95\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c86 \u0cac\u0c97\u0ccd\u0c97\u0cc6 \u0c9a\u0cb0\u0ccd\u0c9a\u0cc6\u0c97\u0cb3\u0cc1 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0cae\u0cc2\u0cb0\u0ccd\u0c96\u0ca4\u0ca8\u0ca6 \u0cb5\u0cbe\u0ca6 \u0c8e\u0c82\u0ca6\u0cb0\u0cc1.", "\u0ca8\u0cbe\u0ca8\u0cc1 \u0cb8\u0cbf\u0c8e\u0c82 \u0c86\u0c97\u0cbf\u0ca6\u0ccd\u0ca6\u0cbe\u0c97 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cc6 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c95\u0ccb\u0c9f\u0cbf \u0cb0\u0cc2.\u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c9c\u0ca4\u0cc6\u0c97\u0cc6 \u0c86\u0cb0\u0ccd\u0c9f\u0cbf\u0c95\u0cb2\u0ccd\u200c 371 \u0ca4\u0c82\u0ca6\u0cc1 \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cb5\u0cbf\u0cb6\u0cc7\u0cb7 \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0c86 \u0cad\u0cbe\u0c97\u0ca6 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc6 \u0caa\u0ccd\u0cb0\u0ca4\u0cbf \u0cb5\u0cb0\u0ccd\u0cb7 1,500 \u0c95\u0ccb\u0c9f\u0cbf \u0cb0\u0cc2. \u0cb5\u0cbf\u0cb6\u0cc7\u0cb7 \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0c86\u0c97 \u0c9a\u0c95\u0cbe\u0cb0\u0cb5\u0cc6\u0ca4\u0ccd\u0ca4\u0ca6 \u0cb6\u0ccd\u0cb0\u0cc0\u0cb0\u0cbe\u0cae\u0cc1\u0cb2\u0cc1, \u0c89\u0cae\u0cc7\u0cb6\u0ccd\u200c \u0c95\u0ca4\u0ccd\u0ca4\u0cbf \u0c85\u0cb5\u0cb0\u0cc1 \u0c88\u0c97 \u0cb8\u0ccd\u0cb5\u0cbe\u0cb0\u0ccd\u0ca5\u0c95\u0ccd\u0c95\u0cbe\u0c97\u0cbf \u0caa\u0ccd\u0cb0\u0ca4\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc1.", "\u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cac\u0ca6\u0ccd\u0ca7:\u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cac\u0cbf\u0c9c\u0cc6\u0caa\u0cbf \u0cac\u0ca6\u0ccd\u0ca7\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cc7\u0c82\u0ca6\u0ccd\u0cb0\u0ca6 \u0cb0\u0cbe\u0cb8\u0cbe\u0caf\u0ca8\u0cbf\u0c95 \u0cae\u0ca4\u0ccd\u0ca4\u0cc1 \u0cb0\u0cb8\u0c97\u0cc6\u0cc2\u0cac\u0ccd\u0cac\u0cb0 \u0c87\u0cb2\u0cbe\u0c96\u0cc6 \u0cb8\u0c9a\u0cbf\u0cb5 \u0c85\u0ca8\u0c82\u0ca4\u0c95\u0cc1\u0cae\u0cbe\u0cb0\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0ca6 \u0c85\u0cb5\u0cb0\u0cc1, \u0cac\u0cbf\u0c9c\u0cc6\u0caa\u0cbf \u0c8e\u0c82\u0ca6\u0cc2 \u0c95\u0cb0\u0ccd\u0ca8\u0cbe\u0c9f\u0c95 \u0c87\u0cac\u0ccd\u0cad\u0cbe\u0c97 \u0cae\u0cbe\u0ca1\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cbf\u0cb2\u0ccd\u0cb2. \u0cac\u0cbf\u0c9c\u0cc6\u0caa\u0cbf \u0cb8\u0ca6\u0cbe \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0caa\u0cb0\u0cb5\u0cbe\u0c97\u0cbf\u0caf\u0cc7 \u0c87\u0ca6\u0cc6. \u0c86\u0ca6\u0cb0\u0cc6, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cc1\u0ca6\u0cb0 \u0cac\u0c97\u0ccd\u0c97\u0cc6 \u0c95\u0cc6\u0cb0\u0cb3\u0cbf\u0cb8\u0cc1\u0cb5 \u0cb9\u0cc7\u0cb3\u0cbf\u0c95\u0cc6 \u0ca8\u0cc0\u0ca1\u0cac\u0cbe\u0cb0\u0ca6\u0cc1. \u0c87\u0ca6\u0cb0\u0cbf\u0c82\u0ca6 \u0c86 \u0cad\u0cbe\u0c97\u0ca6 \u0c9c\u0ca8\u0cb0\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c8e\u0cb2\u0ccd\u0cb2 \u0cad\u0cbe\u0c97\u0ca6 \u0c9c\u0ca8\u0cb0 \u0cad\u0cbe\u0cb5\u0ca8\u0cc6\u0c97\u0cb3\u0cbf\u0c97\u0cc6 \u0ca7\u0c95\u0ccd\u0c95\u0cc6\u0caf\u0cbe\u0c97\u0cb2\u0cbf\u0ca6\u0cc6 \u00a0\u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c95\u0cb5\u0cbf\u0c97\u0cb3\u0cc1, \u0cb8\u0cbe\u0c82\u0cb8\u0ccd\u0c95\u0cc3\u0ca4\u0cbf\u0c95 \u0ca8\u0cbe\u0caf\u0c95\u0cb0\u0cc1, \u0c95\u0ca8\u0ccd\u0ca8\u0ca1 \u0caa\u0cb0 \u0cb8\u0c82\u0c98\u0c9f\u0ca8\u0cc6\u0c97\u0cb3\u0cc1 \u0c92\u0ca1\u0cc6\u0ca6\u0cc1 \u0cb9\u0c82\u0c9a\u0cbf\u0cb9\u0ccb\u0c97\u0cbf\u0ca6\u0ccd\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cc1 \u0c92\u0c82\u0ca6\u0cc1\u0c97\u0cc2\u0ca1\u0cbf\u0cb8\u0cbf \u0c95\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0c88\u0c97 \u0c92\u0ca1\u0cc6\u0caf\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0c86\u0cb0\u0cc2\u0cb5\u0cb0\u0cc6 \u0c95\u0ccb\u0c9f\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0caa\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc1.", "\u0c87\u0ca6\u0cc1 \u0cb8\u0cb2\u0ccd\u0cb2 \u0c8e\u0c82\u0ca6 \u0cae\u0c82\u0ca4\u0ccd\u0cb0\u0cbe\u0cb2\u0caf \u0cb6\u0ccd\u0cb0\u0cc0:\u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0c95\u0cc2\u0c97\u0cc1 \u0cac\u0cbf\u0c9f\u0ccd\u0c9f\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0cae\u0c97\u0ccd\u0cb0 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cc6 \u0cb5\u0cbf\u0cb6\u0cc7\u0cb7 \u0c86\u0ca6\u0ccd\u0caf\u0ca4\u0cc6 \u0ca8\u0cc0\u0ca1\u0cc1\u0cb5 \u0cae\u0cc2\u0cb2\u0c95 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc1 \u0c92\u0c9f\u0ccd\u0c9f\u0cbf\u0c97\u0cc6 \u0c95\u0cb0\u0cc6\u0ca6\u0cc6\u0cc2\u0caf\u0ccd\u0caf\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cae\u0c82\u0ca4\u0ccd\u0cb0\u0cbe\u0cb2\u0caf\u0ca6 \u0cb6\u0ccd\u0cb0\u0cc0 \u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0\u0cb8\u0ccd\u0cb5\u0cbe\u0cae\u0cbf \u0cae\u0ca0\u0ca6 \u0caa\u0cc0\u0ca0\u0cbe\u2002\u0ca7\u0cbf\u0caa\u0ca4\u0cbf \u0cb6\u0ccd\u0cb0\u0cc0 \u0cb8\u0cc1\u0cac\u0cc1\u0ca7\u0cc7\u0c82\u0ca6\u0ccd\u0cb0 \u0ca4\u0cc0\u0cb0\u0ccd\u0ca5\u0cb0\u0cc1 \u0c85\u0cad\u0cbf\u0caa\u0ccd\u0cb0\u0cbe\u0caf\u0caa\u0c9f\u0ccd\u0c9f\u0cb0\u0cc1.", "\u0cb0\u0cbe\u0caf\u0c9a\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0c85\u0c96\u0c82\u0ca1 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c9c\u0ca8\u0cb0 \u0c86\u0cb6\u0ccb\u0ca4\u0ccd\u0ca4\u0cb0\u0c97\u0cb3\u0cbf\u0c97\u0cc6 \u0cb8\u0cb0\u0ccd\u0c95\u0cbe\u0cb0\u0c97\u0cb3\u0cc1 \u0cb8\u0ccd\u0caa\u0c82\u0ca6\u0cbf\u0cb8\u0cac\u0cc7\u0c95\u0cc1. \u0cae\u0ca0\u0cbe\u0ca7\u0cbf\u0ca7\u0cc0\u0cb6\u0cb0\u0cbe\u0ca6 \u0ca8\u0cbe\u0cb5\u0cc1 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0c92\u0c82\u0ca6\u0cc7 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0ca8\u0ccb\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca6\u0cc7\u0cb6, \u0cb0\u0cbe\u0c9c\u0ccd\u0caf \u0cb5\u0cbf\u0cad\u0c9c\u0ca8\u0cc6 \u0cb5\u0cbf\u0c9a\u0cbe\u0cb0\u0c95\u0ccd\u0c95\u0cc6 \u0ca8\u0cbe\u0cb5\u0cc1 \u0cb8\u0cae\u0ccd\u0cae\u0ca4\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cb0 \u0caf\u0ccb\u0c97 \u0c95\u0ccd\u0cb7\u0cc7\u0cae, \u0cb8\u0c82\u0c98\u0c9f\u0cbf\u0ca4\u0cb5\u0cbe\u0c97\u0cbf \u0ca8\u0ca1\u0cc6\u0caf\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cac\u0caf\u0cb8\u0cc1\u0ca4\u0ccd\u0ca4\u0cc7\u0cb5\u0cc6. \u0cb8\u0cb0\u0ccd\u0c95\u0cbe\u0cb0 \u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0cac\u0ca6\u0cb2\u0cbf\u0c97\u0cc6 \u0c88 \u0cad\u0cbe\u0c97\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cc1 \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cc1\u0cb5 \u0cae\u0cc2\u0cb2\u0c95 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cc6 \u0c92\u0ca4\u0ccd\u0ca4\u0cc1 \u0ca8\u0cc0\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c85\u0ca8\u0cbe\u0ca6\u0cb0 \u0ca4\u0ccb\u0cb0\u0cbf\u0ca6\u0cb0\u0cc6 \u0cb9\u0ccb\u0cb0\u0cbe\u0c9f:\u0c9a\u0cc1\u0ca8\u0cbe\u0cb5\u0ca3\u0cbe \u0caa\u0cc2\u0cb0\u0ccd\u0cb5\u0ca6\u0cb2\u0ccd\u0cb2\u0cbf \u0caa\u0cb0\u0cb8\u0ccd\u0caa\u0cb0 \u0c95\u0c9a\u0ccd\u0c9a\u0cbe\u0ca1\u0cbf\u0ca6 \u0c9c\u0cc6\u0ca1\u0cbf\u0c8e\u0cb8\u0ccd\u200c-\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cac\u0cbf\u0c9c\u0cc6\u0caa\u0cbf\u0caf\u0ca8\u0ccd\u0ca8\u0cc1 \u0ca6\u0cc2\u0cb0 \u0c87\u0ca1\u0cac\u0cc7\u0c95\u0cc1 \u0c8e\u0c82\u0cac \u0c92\u0c82\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c85\u2002\u0ca7\u0cbf\u0c95\u0cbe\u0cb0\u0c95\u0ccd\u0c95\u0cc6 \u0cac\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0cae\u0c97\u0cc6 \u0cac\u0cc7\u0cb8\u0cb0\u0cb5\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0c9c\u0ca8\u0cb0\u0cc1 \u0ca4\u0cae\u0ccd\u0cae\u0ca8\u0ccd\u0ca8\u0cc1 \u0cac\u0cc6\u0c82\u0cac\u0cb2\u0cb8\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c85\u0ca8\u0cbe\u0ca6\u0cb0 \u0ca4\u0ccb\u0cb0\u0cbf\u0ca6\u0cb0\u0cc6 \u0caa\u0ccd\u0cb0\u0ca4\u0cbf\u0cad\u0c9f\u0ca8\u0cc6 \u0c85\u0ca8\u0cbf\u0cb5\u0cbe\u0cb0\u0ccd\u0caf \u0c8e\u0c82\u0ca6\u0cc1 \u0cb6\u0cbe\u0cb8\u0c95 \u0cb8\u0cbf.\u0cb8\u0cbf. \u0caa\u0cbe\u0c9f\u0cc0\u0cb2 \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb9\u0cca\u0cb3\u0cc6 \u0c86\u0cb2\u0cc2\u0cb0\u0cbf\u0ca8 \u0c85\u0cb8\u0cc2\u0c9f\u0cbf \u0c97\u0ccd\u0cb0\u0cbe\u0cae\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb8\u0cae\u0c97\u0ccd\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf \u0c86\u0ca1\u0cb3\u0cbf\u0ca4 \u0ca8\u0ca1\u0cc6\u0cb8\u0cc1\u0cb5 \u0cac\u0ca6\u0cb2\u0cc1 \u0c95\u0cc7\u0cb5\u0cb2 \u0cb9\u0cbe\u0cb8\u0ca8\u0c95\u0ccd\u0c95\u0cc6 \u0c85\u0ca5\u0cb5\u0cbe \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0c82\u0ca4\u0cc6 \u0cb5\u0cb0\u0ccd\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0cb6\u0ccb\u0cad\u0cc6\u0caf\u0cb2\u0ccd\u0cb2. \u0c87\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0caf\u0cc2 \u0cb8\u0cc1\u0cae\u0ccd\u0cae\u0ca8\u0cbf\u0cb0\u0cc1\u0cb5 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc1\u0c82\u0cac\u0cb0\u0cc1\u0cb5 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0ca4\u0c95\u0ccd\u0c95 \u0cac\u0cc6\u0cb2\u0cc6 \u0ca4\u0cc6\u0cb0\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0c95\u0cc2\u0c97\u0cc1 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0cac\u0cb2\u0c97\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cc1\u0ca8\u0ccd\u0ca8\u0cb5\u0cc7 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0 \u0c8e\u0c9a\u0ccd\u0c9a\u0cc6\u0ca4\u0ccd\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0caa\u0ccd\u0cb0\u0c9a\u0ccb\u0ca6\u0ca8\u0c95\u0cbe\u0cb0\u0cbf \u0cb9\u0cc7\u0cb3\u0cbf\u0c95\u0cc6\u0caf\u0cc7 \u0c87\u0ca6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0cc6.- \u0c9c\u0c97\u0ca6\u0cc0\u0cb6 \u0cb6\u0cc6\u0c9f\u0ccd\u0c9f\u0cb0\u0ccd\u200c, \u0cae\u0cbe\u0c9c\u0cbf \u0cb8\u0cbf\u0c8e\u0c82", "31\u0cb0\u0c82\u0ca6\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0ca7\u0ccd\u0cb5\u0c9c\u0cbe\u0cb0\u0ccb\u0cb9\u0ca3: \u0c97\u0cc2\u0cb2\u0cb6\u0cc6\u0c9f\u0ccd\u0c9f\u0cbf\u0cac\u0cc6\u0cb3\u0c97\u0cbe\u0cb5\u0cbf: \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cc6 13 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cac\u0cc6\u0c82\u0cac\u0cb2 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0cb5\u0cbf\u0cb5\u0cbf\u0ca7 \u0cae\u0ca0\u0cbe\u0ca7\u0cc0\u0cb6\u0cb0 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0c9c\u0cc1.31\u0cb0\u0c82\u0ca6\u0cc1 \u0cb8\u0cc1\u0cb5\u0cb0\u0ccd\u0ca3 \u0cb5\u0cbf\u0ca7\u0cbe\u0ca8\u0cb8\u0ccc\u0ca7\u0ca6 \u0c8e\u0ca6\u0cc1\u0cb0\u0cc1 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0cb9\u0ccb\u0cb0\u0cbe\u0c9f\u0ca6 \u0cb5\u0cc7\u0cb3\u0cc6 \u0cae\u0ca4\u0ccd\u0ca4\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0ca7\u0ccd\u0cb5\u0c9c\u0cbe\u0cb0\u0ccb\u0cb9\u0ca3 \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cb9\u0ccb\u0cb0\u0cbe\u0c9f \u0cb8\u0cae\u0cbf\u0ca4\u0cbf \u0cae\u0cc1\u0c96\u0c82\u0ca1 \u0ca8\u0cbe\u0c97\u0cc7\u0cb6 \u0c97\u0ccb\u0cb2\u0cb6\u0cc6\u0c9f\u0ccd\u0c9f\u0cbf \u0cb9\u0cc7\u0cb3\u0cbf\u0ca6\u0cb0\u0cc1.", "\u0cb0\u0cb5\u0cbf\u0cb5\u0cbe\u0cb0 \u0cb8\u0cc1\u0ca6\u0ccd\u0ca6\u0cbf\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0c95\u0cb3\u0cc6\u0ca6 \u0cb8\u0cb2 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0cbe\u0cb5\u0cc1 \u0cae\u0cc1\u0ca7\u0ccb\u0cb3\u0ca6\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0ca7\u0ccd\u0cb5\u0c9c \u0cb9\u0cbe\u0cb0\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cb8\u0cb0\u0ccd\u0c95\u0cbe\u0cb0\u0ca6 \u0c95\u0ca3\u0ccd\u0ca3\u0cc1 \u0ca4\u0cc6\u0cb0\u0cc6\u0cb8\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0c88\u0c97 \u0cae\u0ca4\u0ccd\u0ca4\u0cc6 \u0c88 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0ca7\u0ccd\u0cb5\u0ca8\u0cbf \u0cae\u0cca\u0cb3\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9c\u0ca8\u0cac\u0cc6\u0c82\u0cac\u0cb2 \u0cb9\u0cc6\u0c9a\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb8\u0cc1\u0cb5\u0cb0\u0ccd\u0ca3 \u0cb5\u0cbf\u0ca7\u0cbe\u0ca8\u0cb8\u0ccc\u0ca7\u0ca6 \u0c8e\u0ca6\u0cc1\u0cb0\u0cc1 \u0ca7\u0ccd\u0cb5\u0c9c \u0cb9\u0cbe\u0cb0\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. 13 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0c82\u0c9a\u0cb0\u0cbf\u0cb8\u0cbf \u0c9c\u0ca8\u0cbe\u0cad\u0cbf\u0caa\u0ccd\u0cb0\u0cbe\u0caf \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf \u0cb8\u0cb9\u0cbf \u0caa\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6. \u0c92\u0c9f\u0ccd\u0c9f\u0cc1 65 \u0cb2\u0c95\u0ccd\u0cb7 \u0c9c\u0ca8\u0cbe\u0cad\u0cbf\u0caa\u0ccd\u0cb0\u0cbe\u0caf \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca6\u0cc6. \u0cb6\u0cc7.91\u0cb0\u0cb7\u0ccd\u0c9f\u0cc1 \u0c9c\u0ca8 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb5\u0cbe\u0ca6 \u0cae\u0c82\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cad\u0cbe\u0c97\u0ca6 \u0c9c\u0ca8 \u0cb8\u0ccd\u0cb5\u0cbe\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1, \u0c85\u0ca8\u0ccd\u0caf\u0cbe\u0caf\u0cb5\u0cbe\u0ca6\u0cbe\u0c97 \u0cb8\u0cbf\u0ca1\u0cbf\u0ca6\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0cb9\u0cc1\u0c95\u0ccd\u0c95\u0cc7\u0cb0\u0cbf \u0cb6\u0cbe\u0cb8\u0c95 \u0c89\u0cae\u0cc7\u0cb6 \u0c95\u0ca4\u0ccd\u0ca4\u0cbf \u0cb9\u0cbe\u0c97\u0cc2 \u0c95\u0cbe\u0c97\u0cb5\u0cbe\u0ca1\u0ca6 \u0cae\u0cbe\u0c9c\u0cbf \u0cb6\u0cbe\u0cb8\u0c95 \u0cad\u0cb0\u0cae\u0c97\u0ccc\u0ca1 \u0c95\u0cbe\u0c97\u0cc6 \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cc6 \u0cac\u0cc6\u0c82\u0cac\u0cb2 \u0cb8\u0cc2\u0c9a\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cbe\u0cb8\u0c95 \u0c8e.\u0c8e\u0cb8\u0ccd\u200c. \u0caa\u0cbe\u0c9f\u0cc0\u0cb2\u0ccd\u200c \u0ca8\u0ca1\u0cb9\u0cb3\u0ccd\u0cb3\u0cbf \u0cac\u0cc6\u0c82\u0cac\u0cb2 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc2, \u0c92\u0ca4\u0ccd\u0ca4\u0ca1\u0c95\u0ccd\u0c95\u0cc6 \u0cae\u0ca3\u0cbf\u0ca6\u0cc1 \u0cb9\u0cbf\u0c82\u0ca6\u0c95\u0ccd\u0c95\u0cc6 \u0cb8\u0cb0\u0cbf\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cac\u0cbf\u0c9c\u0cc6\u0caa\u0cbf \u0cae\u0cc1\u0c96\u0c82\u0ca1 \u0cb6\u0ccd\u0cb0\u0cc0\u0cb0\u0cbe\u0cae\u0cc1\u0cb2\u0cc1 \u0ca8\u0cbe\u0caf\u0c95\u0ca4\u0ccd\u0cb5 \u0cb5\u0cb9\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6 \u0c85\u0cb5\u0cb0 \u0ca8\u0cbe\u0caf\u0c95\u0ccd\u0cb5\u0ca4 \u0ca8\u0cae\u0c97\u0cc6 \u0cac\u0cc7\u0ca1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1."], "title": "\u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc6 \u0cae\u0cbf\u0cb6\u0ccd\u0cb0 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6"},
{"url": "https://www.udayavani.com/kannada/news/state-news/312940/civic-workers", "content": ["\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf 35,000\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0ca8\u0ccd\u0ca8\u0cc1 \u0c95\u0cbe\u0caf\u0c82\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0 \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb5\u0cb0\u0ccd\u0cb7 \u0c95\u0cb3\u0cc6\u0ca6\u0cb0\u0cc2 \u0c85\u0ca6\u0cc1 \u0c87\u0ca8\u0ccd\u0ca8\u0cc2 \u0c95\u0cbe\u0cb0\u0ccd\u0caf\u0c97\u0ca4\u0cb5\u0cbe\u0c97\u0cbf\u0cb2\u0ccd\u0cb2. \u0ca8\u0cbf\u0caf\u0cae\u0cbe\u0ca8\u0cc1\u0cb8\u0cbe\u0cb0 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0ca8\u0cc0\u0ca1\u0cac\u0cc7\u0c95\u0cbe\u0ca6 \u0cb5\u0cc7\u0ca4\u0ca8, \u0cad\u0ca4\u0ccd\u0caf\u0cc6, \u0cb8\u0ccd\u0cb5\u0c9a\u0ccd\u0c9a\u0ca4\u0cbe \u0c95\u0cbe\u0cb0\u0ccd\u0caf\u0c95\u0ccd\u0c95\u0cc6 \u0c85\u0c97\u0ca4\u0ccd\u0caf\u0cb5\u0cbe\u0ca6 \u0cb8\u0cb2\u0c95\u0cb0\u0ca3\u0cc6, \u0cb0\u0c9c\u0cc6, \u0c86\u0cb0\u0ccb\u0c97\u0ccd\u0caf \u0cb8\u0ccc\u0cb2\u0cad\u0ccd\u0caf, \u0c95\u0cbe\u0caf\u0c82 \u0ca8\u0ccc\u0c95\u0cb0\u0cbf, \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3 \u0cb5\u0cc7\u0ca4\u0ca8 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0ca4\u0ccd\u0ca4\u0cbf\u0ca4\u0cb0 \u0cac\u0cc7\u0ca1\u0cbf\u0c95\u0cc6\u0c97\u0cb3\u0cc1 \u0cac\u0cbe\u0c95\u0cbf \u0c89\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb5\u0cc6. \u0cb9\u0cc0\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0cb0 \u0cb8\u0c82\u0c95\u0cb7\u0ccd\u0c9f, \u0c85\u0cb5\u0cb0 \u0cae\u0cc7\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca6\u0ccc\u0cb0\u0ccd\u0c9c\u0ca8\u0ccd\u0caf, \u0cb5\u0cc7\u0ca4\u0ca8 \u0c9c\u0cae\u0cc6 \u0c86\u0c97\u0ca6\u0cbf\u0cb0\u0cc1\u0cb5\u0cc1\u0ca6\u0cc1, \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0cae\u0cc7\u0cb2\u0cbf\u0ca8 \u0c92\u0ca4\u0ccd\u0ca4\u0ca1 \u0cae\u0ca4\u0ccd\u0ca4\u0cbf\u0ca4\u0cb0 \u0cb5\u0cbf\u0cb7\u0caf\u0c97\u0cb3 \u0c95\u0cc1\u0cb0\u0cbf\u0ca4\u0cbe\u0c97\u0cbf \u0cb0\u0cbe\u0c9c\u0ccd\u0caf\u0ca6 11 \u0cae\u0cb9\u0cbe\u0ca8\u0c97\u0cb0\u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb8\u0ccd\u0ca5\u0cbf\u0ca4\u0cbf-\u0c97\u0ca4\u0cbf \u0c95\u0cc1\u0cb0\u0cbf\u0ca4\u0cc1 \"\u0c89\u0ca6\u0caf\u0cb5\u0cbe\u0ca3\u0cbf' \u0cac\u0cc6\u0cb3\u0c95\u0cc1 \u0c9a\u0cc6\u0cb2\u0ccd\u0cb2\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0ca8\u0ca1\u0cc6\u0cb8\u0cbf\u0ca6\u0cc6.", "\u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c85\u0ca1\u0ccd\u0ca1\u0c97\u0cbe\u0cb2\u0cc1\u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0c82\u0c96\u0ccd\u0caf\u0cc6\u0caf\u0cb2\u0ccd\u0cb2\u0cbf \u0caa\u0cc1\u0cb0\u0cb8\u0cad\u0cc6, \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf, \u0ca8\u0c97\u0cb0 \u0cb8\u0cad\u0cc6 \u0cb9\u0cbe\u0c97\u0cc2 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb8\u0ccd\u0cb5\u0c9a\u0ccd\u0c9a\u0ca4\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c97\u0cc1\u0ca4\u0ccd\u0ca4\u0cbf\u0c97\u0cc6\u0ca6\u0cbe\u0cb0\u0cb0\u0cbf\u0c82\u0ca6 \u0c86\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca4\u0cc6\u0cc2\u0c82\u0ca6\u0cb0\u0cc6 \u0ca4\u0caa\u0ccd\u0caa\u0cbf\u0cb8\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0cb8\u0cb0\u0ccd\u0c95\u0cbe\u0cb0 \u0c88\u0c97\u0cbe\u0c97\u0cb2\u0cc7 \u0c95\u0ca8\u0cbf\u0cb7\u0ccd\u0ca0 \u0cb5\u0cc7\u0ca4\u0ca8 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c97\u0cc6\u0cc2\u0cb3\u0cbf\u0cb8\u0cbf, \u0ca8\u0cc7\u0cb0\u0cb5\u0cbe\u0c97\u0cbf \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c96\u0cbe\u0ca4\u0cc6\u0c97\u0cc6 \u0cb8\u0cc7\u0cb0\u0cc1\u0cb5 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0ca6\u0cc6. \u0c86\u0ca6\u0cb0\u0cc6, \u0cb8\u0cb0\u0ccd\u0c95\u0cbe\u0cb0\u0cb5\u0cc7 \u0ca8\u0cc7\u0cae\u0c95\u0cbe\u0ca4\u0cbf\u0c97\u0cc6 \u0c85\u0ca8\u0cc1\u0cae\u0ccb\u0ca6\u0cbf\u0cb8\u0cbf\u0ca6\u0cb0\u0cc2 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0cae\u0cbe\u0ca4\u0ccd\u0cb0 \u0cae\u0cc1\u0c82\u0ca6\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2.", "\u0cb9\u0ca6\u0cbf\u0ca8\u0cc8\u0ca6\u0cc1 \u0cb8\u0cbe\u0cb5\u0cbf\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0cc7\u0cae\u0c95 \u0c85\u0c97\u0ca4\u0ccd\u0caf\u0cac\u0cbf\u0cac\u0cbf\u0c8e\u0c82\u0caa\u0cbf\u0c97\u0cc6 \u0c92\u0c9f\u0ccd\u0c9f\u0cc1 8 \u0cb8\u0cbe\u0cb5\u0cbf\u0cb0 \u0c95\u0cbe\u0caf\u0c82 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb9\u0cc1\u0ca6\u0ccd\u0ca6\u0cc6\u0c97\u0cb3\u0cc1 \u0cae\u0c82\u0c9c\u0cc2\u0cb0\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0ca6\u0ccd\u0caf \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 2,500 \u0c95\u0cbe\u0caf\u0c82 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0caa\u0ccd\u0cb0\u0c95\u0cbe\u0cb0 1.25 \u0c95\u0ccb\u0c9f\u0cbf \u0c9c\u0ca8\u0cb8\u0c82\u0c96\u0ccd\u0caf\u0cc6\u0c97\u0cc6 \u0cb8\u0cc1\u0cae\u0cbe\u0cb0\u0cc1 15 \u0cb8\u0cbe\u0cb5\u0cbf\u0cb0 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0cc7\u0cae\u0c95 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6. \u0cac\u0caf\u0ccb\u0cae\u0cc6\u0c9f\u0ccd\u0cb0\u0cbf\u0c95\u0ccd\u200c \u0cb9\u0cbe\u0c9c\u0cb0\u0cbe\u0ca4\u0cbf\u0caf\u0c82\u0ca4\u0cc6 18 \u0cb8\u0cbe\u0cb5\u0cbf\u0cb0 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c86 \u0caa\u0cc8\u0c95\u0cbf 15 \u0cb8\u0cbe\u0cb5\u0cbf\u0cb0 \u0cae\u0c82\u0ca6\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0ca8\u0cc7\u0cb0\u0cb5\u0cbe\u0c97\u0cbf \u0cb5\u0cc7\u0ca4\u0ca8 \u0caa\u0cbe\u0cb5\u0ca4\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c89\u0cb3\u0cbf\u0ca6 3,341 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0c95\u0cb3\u0cc6\u0ca6 \u0c90\u0ca6\u0cc1 \u0ca4\u0cbf\u0c82\u0c97\u0cb3\u0cbf\u0ca8\u0cbf\u0c82\u0ca6 \u0cb5\u0cc7\u0ca4\u0ca8 \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf \u0c95\u0cbe\u0cb0\u0ccd\u0caf\u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0caa\u0cc8\u0c95\u0cbf 4,000 \u0c9c\u0ca8\u0cb0\u0ca8\u0ccd\u0ca8\u0cc1 \u0c95\u0cbe\u0caf\u0c82\u0c97\u0cc6\u0cc2\u0cb3\u0cbf\u0cb8\u0cb2\u0cc1 \u0cb8\u0cb0\u0ccd\u0c95\u0cbe\u0cb0 \u0c92\u0caa\u0ccd\u0caa\u0cbf\u0c97\u0cc6 \u0cb8\u0cc2\u0c9a\u0cbf\u0cb8\u0cbf\u0ca6\u0cc6. \u0c86\u0ca6\u0cb0\u0cc6, \u0caa\u0cbe\u0cb2\u0cbf\u0c95\u0cc6 \u0c86\u0cb8\u0c95\u0ccd\u0ca4\u0cbf \u0ca4\u0ccb\u0cb0\u0cbf\u0cb2\u0ccd\u0cb2.", "\u0c86\u0cb0\u0ccb\u0c97\u0ccd\u0caf \u0cb0\u0c95\u0ccd\u0cb7\u0ca3\u0cc6\u0caf\u0cbf\u0cb2\u0ccd\u0cb2\u0cb5\u0cc7\u0ca4\u0ca8\u0ca6\u0cb2\u0ccd\u0cb2\u0cbf \u0c95\u0ca1\u0cbf\u0ca4\u0c97\u0cc6\u0cc2\u0cb3\u0ccd\u0cb3\u0cc1\u0cb5 \u0c87\u0c8e\u0cb8\u0ccd\u200c\u0c90, \u0caa\u0cbf\u0c8e\u0cab\u0ccd \u0cb9\u0cca\u0cb0\u0ca1\u0cc1\u0caa\u0ca1\u0cbf\u0cb8\u0cbf \u0caf\u0cbe\u0cb5\u0cc1\u0ca6\u0cc7 \u0cb0\u0cc0\u0ca4\u0cbf\u0caf \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc1 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0ca6\u0cc6\u0cc2\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c87\u0ca8\u0ccd\u0ca8\u0cc1 \u0c95\u0cc6\u0cb2 \u0c97\u0cc1\u0ca4\u0ccd\u0ca4\u0cbf\u0c97\u0cc6\u0ca6\u0cbe\u0cb0\u0cb0\u0cc1 \u0c87\u0c8e\u0cb8\u0ccd\u200c\u0c90 \u0cb9\u0cbe\u0c97\u0cc2 \u0caa\u0cbf\u0c8e\u0cab\u0ccd \u0caa\u0cbe\u0cb5\u0ca4\u0cbf\u0cb8\u0ca6\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0c95\u0cb7\u0ccd\u0c9f \u0c85\u0ca8\u0cc1\u0cad\u0cb5\u0cbf\u0cb8\u0cac\u0cc7\u0c95\u0cbf\u0ca6\u0cc6. \u0c86\u0ca6\u0cb0\u0cc6, \u0c95\u0cbe\u0caf\u0c82 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb5\u0cc7\u0ca4\u0ca8 \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0caa\u0cbf\u0c82\u0c9a\u0ca3\u0cbf \u0cb5\u0ccd\u0caf\u0cb5\u0cb8\u0ccd\u0ca5\u0cc6, \u0cae\u0ca8\u0cc6 \u0cac\u0cbe\u0ca1\u0cbf\u0c97\u0cc6 \u0cad\u0ca4\u0ccd\u0caf\u0cc6, \u0cac\u0ccb\u0ca8\u0cb8\u0ccd\u200c, \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb5\u0cbf\u0cae\u0cc6 \u0cb8\u0cc7\u0cb0\u0cbf \u0cb8\u0cb0\u0ccd\u0c95\u0cbe\u0cb0\u0ca6 \"\u0ca1\u0cbf' \u0ca6\u0cb0\u0ccd\u0c9c\u0cc6\u0caf \u0ca8\u0ccc\u0c95\u0cb0\u0cb0\u0cbf\u0c97\u0cc6 \u0ca6\u0cc6\u0cc2\u0cb0\u0cc6\u0caf\u0cc1\u0cb5 \u0c8e\u0cb2\u0ccd\u0cb2 \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc1 \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0cb5\u0cc6.", "\u0cb8\u0ccc\u0cb2\u0cad\u0ccd\u0caf \u0c95\u0ca1\u0ccd\u0ca1\u0cbe\u0caf?\u0cb8\u0ccd\u0cb5\u0c9a\u0ccd\u0c9a\u0ca4\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb8\u0cc1\u0cae\u0cbe\u0cb0\u0cc1 22 \u0cb8\u0ccc\u0cb2\u0cad\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c92\u0ca6\u0c97\u0cbf\u0cb8\u0cac\u0cc7\u0c95\u0cc1. \u0cb5\u0cbf\u0cb6\u0ccd\u0cb0\u0cbe\u0c82\u0ca4\u0cbf \u0c97\u0cc3\u0cb9,\u0c95\u0cc1\u0ca1\u0cbf\u0caf\u0cc1\u0cb5 \u0ca8\u0cc0\u0cb0\u0cc1, \u0cb6\u0ccc\u0c9a\u0cbe\u0cb2\u0caf \u0cb5\u0ccd\u0caf\u0cb5\u0cb8\u0ccd\u0ca5\u0cc6, \u0caa\u0ccd\u0cb0\u0ca5\u0cae \u0c9a\u0cbf\u0c95\u0cbf\u0ca4\u0ccd\u0cb8\u0cbe \u0cb8\u0ccc\u0cb2\u0cad\u0ccd\u0caf, \u0cb6\u0cc1\u0c9a\u0cbf\u0ca4\u0ccd\u0cb5 \u0cb8\u0ccc\u0cb2\u0cad\u0ccd\u0caf, \u0cb8\u0cae\u0cb5\u0cb8\u0ccd\u0ca4\u0ccd\u0cb0\u00a0, \u0cb9\u0ccd\u0caf\u0cbe\u0c82\u0ca1\u0ccd\u200c \u0c97\u0ccd\u0cb2\u0ccb\u0cb5\u0ccd\u0cb8\u0ccd\u200c, \u0c9f\u0ccb\u0caa\u0cbf,\u0cb0\u0cac\u0ccd\u0cac\u0cb0\u0ccd\u200c \u0cac\u0cc2\u0c9f\u0cc1\u0c97\u0cb3\u0cc1, \u0c9a\u0caa\u0ccd\u0caa\u0cb2\u0cbf, \u0cb6\u0cc1\u0c9a\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0cb8\u0cbe\u0ca7\u0ca8\u0c97\u0cb3\u0cc1 \u0cb9\u0cbe\u0c97\u0cc2 \u0c89\u0caa\u0c95\u0cb0\u0ca3\u0c97\u0cb3\u0cc1, \u0c95\u0cb8\u0cac\u0cb0\u0cbf\u0c97\u0cc6, \u0ca4\u0cb0\u0cbf\u0cae\u0ca3\u0cbf, \u0c95\u0cb3\u0cc6\u0c97\u0cc1\u0ca6\u0ccd\u0ca6\u0cb2\u0cbf, \u0cb8\u0cb2\u0cbf\u0c95\u0cc6,\u0cae\u0cbe\u0cb8\u0ccd\u0c95\u0ccd, \u0c97\u0cae\u0cc7\u0cb2, \u0c95\u0cb3\u0cc6 \u0ca4\u0cc6\u0c97\u0cc6\u0caf\u0cc1\u0cb5 \u0caf\u0c82\u0ca4\u0ccd\u0cb0, \u0c9a\u0cb0\u0c82\u0ca1\u0cbf \u0cb6\u0cc1\u0c9a\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0cb8\u0cbe\u0ca7\u0ca8, \u0cac\u0cbf\u0ca6\u0cbf\u0cb0\u0cbf\u0ca8 \u0cac\u0cc1\u0c9f\u0ccd\u0c9f\u0cbf\u0c97\u0cb3\u0cc1, \u0ca4\u0ccd\u0caf\u0cbe\u0c9c\u0ccd\u0caf \u0cb8\u0cbe\u0c97\u0ca3\u0cc6 \u0cac\u0c82\u0ca1\u0cbf\u0c97\u0cb3\u0cc1 (\u0caa\u0cc1\u0cb7\u0ccd\u200c\u0c95\u0cbe\u0cb0\u0ccd\u0c9f\u0ccd\u0cb8\u0ccd), \u0cab\u0cbf\u0ca8\u0cc8\u0cb2\u0ccd\u200c \u0cae\u0ca4\u0ccd\u0ca4\u0cc1 \u0cac\u0ccd\u0cb2\u0cc0\u0c9a\u0cbf\u0c82\u0c97\u0ccd\u200c \u0caa\u0ccc\u0ca1\u0cb0\u0ccd\u200c\u0ca8\u0ccd\u0ca8\u0cc1 \u0caa\u0cbe\u0cb2\u0cbf\u0c95\u0cc6\u0caf\u0cbf\u0c82\u0ca6 \u0c92\u0ca6\u0c97\u0cbf\u0cb8\u0cac\u0cc7\u0c95\u0cc1.", "\u0ca6\u0ccc\u0cb0\u0ccd\u0c9c\u0ca8\u0ccd\u0caf \u0ca4\u0caa\u0ccd\u0caa\u0cbf\u0ca6\u0ccd\u0ca6\u0cb2\u0ccd\u0cb2\u0cb8\u0ccd\u0cb5\u0c9a\u0ccd\u0c9a\u0ca4\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cc1\u0cb5 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0cae\u0cc7\u0cb2\u0cc6 \u0cb9\u0cb2\u0ccd\u0cb2\u0cc6, \u0cb2\u0cc8\u0c82\u0c97\u0cbf\u0c95 \u0ca6\u0ccc\u0cb0\u0ccd\u0c9c\u0ca8\u0ccd\u0caf\u0c97\u0cb3\u0cc1 \u0cb5\u0cb0\u0ca6\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2, \u0ca4\u0caa\u0ccd\u0caa\u0cbf\u0ca4\u0cb8\u0ccd\u0ca5\u0cb0\u0cbf\u0c97\u0cc6 \u0cb6\u0cbf\u0c95\u0ccd\u0cb7\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c85\u0cb8\u0c82\u0c98\u0c9f\u0cbf\u0ca4 \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c95\u0cc6\u0cb2\u0cb8 \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cad\u0caf\u0ca6\u0cbf\u0c82\u0ca6 \u0c8e\u0cb2\u0ccd\u0cb2 \u0ca6\u0ccc\u0cb0\u0ccd\u0c9c\u0ca8\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cbe\u0c9c\u0ccd\u0caf\u0ca6\u0cc6\u0cb2\u0ccd\u0cb2\u0cc6\u0ca1\u0cc6\u0caf\u0cc2 \u0cb8\u0ccc\u0cb2\u0cad\u0ccd\u0caf \u0c95\u0c97\u0ccd\u0c97\u0c82\u0c9f\u0cc1\u0cb0\u0cbe\u0c9c\u0ca7\u0cbe\u0ca8\u0cbf \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8\u0cb2\u0ccd\u0cb2\u0cb7\u0ccd\u0c9f\u0cc7 \u0c88 \u0cb8\u0cae\u0cb8\u0ccd\u0caf\u0cc6 \u0c8e\u0c82\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c89\u0cb3\u0cbf\u0ca6 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cbf\u0caf\u0cc2 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c87\u0ca6\u0c95\u0ccd\u0c95\u0cbf\u0c82\u0ca4 \u0cad\u0cbf\u0ca8\u0ccd\u0ca8\u0cb5\u0cbe\u0c97\u0cc7\u0ca8\u0cc2 \u0c87\u0cb2\u0ccd\u0cb2. \u0c92\u0c82\u0ca6\u0cc6\u0cc2\u0c82\u0ca6\u0cc1 \u0c95\u0ca1\u0cc6 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb8\u0cae\u0cb8\u0ccd\u0caf\u0cc6 \u0ca6\u0cbf\u0ca8\u0ca6\u0cbf\u0c82\u0ca6 \u0ca6\u0cbf\u0ca8\u0c95\u0ccd\u0c95\u0cc6 \u0c89\u0cb2\u0ccd\u0cac\u0ca3\u0cbf\u2002\u0cb8\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0cc6. \u0cac\u0cb3\u0ccd\u0cb3\u0cbe\u0cb0\u0cbf, \u0c95\u0cb2\u0cac\u0cc1\u0cb0\u0c97\u0cbf, \u0cb6\u0cbf\u0cb5\u0cae\u0cca\u0c97\u0ccd\u0c97, \u0cb5\u0cbf\u0c9c\u0caf\u0caa\u0cc1\u0cb0, \u0ca4\u0cc1\u0cae\u0c95\u0cc2\u0cb0\u0cc1, \u0cac\u0cc6\u0cb3\u0c97\u0cbe\u0cb5\u0cbf, \u0cae\u0cc8\u0cb8\u0cc2\u0cb0\u0cc1, \u0ca6\u0cbe\u0cb5\u0ca3\u0c97\u0cc6\u0cb0\u0cc6\u0c97\u0cb3\u0cb2\u0ccd\u0cb2\u0cbf \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0cb8\u0ccd\u0caa\u0c82\u0ca6\u0cbf\u0cb8\u0cc1\u0cb5\u0cb5\u0cb0\u0cc7 \u0c87\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0cb5 \u0cb8\u0ccd\u0ca5\u0cbf\u0ca4\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cbf\u0ca6\u0cc6.\u0cb0\u0cbe\u0c9c\u0ca7\u0cbe\u0ca8\u0cbf\u0c97\u0cbf\u0c82\u0ca4 \u0c89\u0cb3\u0cbf\u0ca6 \u0ca8\u0c97\u0cb0\u0c97\u0cb3\u0cb2\u0ccd\u0cb2\u0cbf \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb8\u0cae\u0cb8\u0ccd\u0caf\u0cc6 \u0c85\u0ca4\u0cbf\u0cb9\u0cc6\u0c9a\u0ccd\u0c9a\u0cc1.", "\u0cb8\u0c82\u0cac\u0c82\u0ca7\u0cbf\u0c95\u0cb0\u0cbf\u0c82\u0ca6\u0cb2\u0cc7 \u0c85\u0cb0\u0ccd\u0c9c\u0cbf \u0cb8\u0cb2\u0ccd\u0cb2\u0cbf\u0c95\u0cc6\u0cac\u0cb3\u0ccd\u0cb3\u0cbe\u0cb0\u0cbf \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 176 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0cc7\u0cb0 \u0ca8\u0cc7\u0cae\u0c95\u0cbe\u0ca4\u0cbf\u0c97\u0cc6 \u0caa\u0ccd\u0cb0\u0c95\u0ccd\u0cb0\u0cbf\u0caf\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cc7\u0cb8\u0ccd\u0ca4\u0ccd\u0cb0\u0cbf, \u0cb8\u0ccd\u0caf\u0cbe\u0ca8\u0cbf\u0c9f\u0cc7\u0cb7\u0ca8\u0ccd\u200c \u0c87\u0ca8\u0ccd\u0cb8\u0ccd\u200c\u0caa\u0cc6\u0c95\u0ccd\u0c9f\u0cb0\u0ccd\u200c\u0c97\u0cb3\u0cc1 \u0ca4\u0cae\u0ccd\u0cae \u0cb8\u0c82\u0cac\u0c82\u0ca7\u0cbf\u2002\u0c95\u0cb0\u0cbf\u0c82\u0ca6 \u0c85\u0cb0\u0ccd\u0c9c\u0cbf \u0cb8\u0cb2\u0ccd\u0cb2\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0c85\u0c95\u0ccd\u0cb0\u0cae\u0c95\u0ccd\u0c95\u0cc6 \u0c95\u0cbe\u0cb0\u0ca3 \u0c8e\u0ca8\u0ccd\u0ca8\u0cb2\u0cbe\u0c97\u0cbf\u0ca6\u0cc6. \u0cac\u0cb3\u0ccd\u0cb3\u0cbe\u0cb0\u0cbf \u0caa\u0cbe\u0cb2\u0cbf\u0c95\u0cc6\u0c97\u0cc6 \u0c92\u0c9f\u0ccd\u0c9f\u0cc1 650 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6. \u0cb8\u0ca6\u0ccd\u0caf 178 \u0c95\u0cbe\u0caf\u0c82, 465 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 643 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0c95\u0cbe\u0cb0\u0ccd\u0caf\u2002\u00a0\u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0c85\u0c97\u0ca4\u0ccd\u0caf\u0cb5\u0cbf\u0cb0\u0cc1\u0cb5 465 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0 \u0cac\u0ca6\u0cb2\u0cbf\u0c97\u0cc6 \u0c95\u0cc7\u0cb5\u0cb2 176 \u0cb9\u0cc1\u0ca6\u0ccd\u0ca6\u0cc6\u0c97\u0cb3\u0cbf\u0c97\u0cc6 \u0c85\u0cb0\u0ccd\u0c9c\u0cbf \u0c86\u0cb9\u0ccd\u0cb5\u0cbe\u0ca8\u0cbf\u0cb8\u0cbf\u0ca6\u0cc6. \u0c92\u0c9f\u0ccd\u0c9f\u0cc1 570 \u0c9c\u0ca8\u0cb0\u0cbf\u0c82\u0ca6 \u0c85\u0cb0\u0ccd\u0c9c\u0cbf\u0c97\u0cb3\u0cc1 \u0cb8\u0cb2\u0ccd\u0cb2\u0cbf\u0c95\u0cc6\u0caf\u0cbe\u0c97\u0cbf\u0cb5\u0cc6.", "\u0c95\u0cbe\u0caf\u0c82 \u0c86\u0ca6\u0cc7\u0cb6 \u0cae\u0cbe\u0ca4\u0ccd\u0cb0 \u0cac\u0cbe\u0c95\u0cbf\u0c95\u0cb2\u0cac\u0cc1\u0cb0\u0c97\u0cbf \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 258 \u0c95\u0cbe\u0caf\u0c82 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0cc7\u0cae\u0c95\u0cbe\u0ca4\u0cbf\u0c97\u0cc6 \u0c95\u0cb3\u0cc6\u0ca6 \u0cae\u0cbe\u0cb0\u0ccd\u0c9a\u0ccd\u200c \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0c85\u0ca7\u0cbf\u0cb8\u0cc2\u0c9a\u0ca8\u0cc6 \u0cb9\u0cca\u0cb0\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6, \u0c86\u0ca6\u0cb0\u0cc6 \u0c95\u0cbe\u0caf\u0c82 \u0c95\u0cc1\u0cb0\u0cbf\u0ca4\u0cbe\u0c97\u0cbf \u0c86\u0ca6\u0cc7\u0cb6 \u0ca8\u0cc0\u0ca1\u0cbf\u0cb2\u0ccd\u0cb2.", "\u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 1024 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cb9\u0cca\u0cb0 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 \u0c95\u0cbe\u0cb0\u0ccd\u0caf\u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6, \u0c95\u0cc7\u0cb5\u0cb2 181 \u0cae\u0c82\u0ca6\u0cbf \u0c95\u0cbe\u0caf\u0c82 \u0c86\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbe\u0c9c\u0cb0\u0cbe\u0ca4\u0cbf\u0c97\u0cc6 \u0cac\u0caf\u0ccb\u0cae\u0cc6\u0c9f\u0ccd\u0cb0\u0cbf\u0c95\u0ccd\u200c \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cb2\u0cbe\u0c97\u0cbf\u0ca6\u0cc6. \u0c85\u0cb2\u0ccd\u0cb2\u0ca6\u0cc7, \u0c9c\u0cc0\u0cb5\u0cb5\u0cbf\u0cae\u0cc6\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0c95\u0cb2\u0ccd\u0caa\u0cbf\u0cb8\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0c87\u0ca6\u0cc1 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf\u0caf\u0cc7 \u0caa\u0ccd\u0cb0\u0ca5\u0cae\u0cb5\u0cbe\u0c97\u0cbf\u0ca6\u0cc6. \u0c95\u0ca1\u0cc1 \u0cac\u0ca1\u0cb5 100 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb0\u0cbe\u0c9c\u0cc0\u0cb5\u0ccd\u200c \u0c86\u0cb5\u0cbe\u0cb8 \u0caf\u0ccb\u0c9c\u0ca8\u0cc6 \u0c85\u0ca1\u0cbf 100 \u0cae\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cbf \u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6.", "\u0cb8\u0c82\u0cac\u0cb3 \u0c87\u0cb2\u0ccd\u0cb2\u0ca6\u0cc7 \u0caa\u0cb0\u0ca6\u0cbe\u0c9f\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0ca8\u0cc7 \u0c85\u0ca4\u0cbf \u0ca6\u0cc6\u0cc2\u0ca1\u0ccd\u0ca1 \u0c9c\u0cbf\u0cb2\u0ccd\u0cb2\u0cc6 \u0ca4\u0cc1\u0cae\u0c95\u0cc2\u0cb0\u0ca8\u0ccd\u0ca8\u0cc1 \u0cb6\u0cc8\u0c95\u0ccd\u0cb7\u0ca3\u0cbf\u0c95, \u0cb8\u0ccd\u0cae\u0cbe\u0cb0\u0ccd\u0c9f\u0ccd\u200c\u0cb8\u0cbf\u0c9f\u0cbf \u0ca8\u0c97\u0cb0 \u0c8e\u0c82\u0ca6\u0cc1 \u0c98\u0ccb\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc6,\u0ca8\u0c97\u0cb0\u0c95\u0ccd\u0c95\u0cc6 \u0c85\u0c97\u0ca4\u0ccd\u0caf\u0cb5\u0cbf\u0cb0\u0cc1\u0cb5\u0cb7\u0ccd\u0c9f\u0cc1 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0cb2\u0ccd\u0cb2. \u0cae\u0cbe\u0cb8\u0cbf\u0c95 \u0cb5\u0cc7\u0ca4\u0ca8\u0cb5\u0ca8\u0ccd\u0ca8\u0cc1 \u0cb8\u0cb0\u0cbf\u0caf\u0cbe\u0c97\u0cbf \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c95\u0ca8\u0cbf\u0cb7\u0ccd\u0ca0 \u0c87\u0c8e\u0cb8\u0ccd\u200c\u0c90, \u0caa\u0cbf\u0c8e\u0cab\u0ccd \u0cb8\u0ccc\u0cb2\u0cad\u0ccd\u0caf\u0c97\u0cb3\u0cc2 \u0c87\u0cb2\u0ccd\u0cb2. \u0ca4\u0cc1\u0cae\u0c95\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 53 \u0c95\u0cbe\u0caf\u0c82 \u0ca8\u0ccc\u0c95\u0cb0\u0cb0\u0cc1, \u0cae\u0ca4\u0ccd\u0ca4\u0cc1 \u0cae\u0cc7 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf \u0c95\u0cbe\u0caf\u0c82 \u0c86\u0c97\u0cbf\u0cb0\u0cc1\u0cb5 96 \u0ca8\u0ccc\u0c95\u0cb0\u0cb0\u0cc1, \u0cb8\u0cae\u0cbe\u0ca8 \u0cb5\u0cc7\u0ca4\u0ca8 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 362 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1, 150 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1, \u0ca8\u0cc0\u0cb0\u0cc1 \u0cb8\u0cb0\u0cac\u0cb0\u0cbe\u0c9c\u0cc1 \u0cb5\u0cbf\u0cad\u0cbe\u0c97\u0ca6\u0cb2\u0ccd\u0cb2\u0cbf 80 \u0c95\u0cbe\u0caf\u0c82 \u0ca8\u0ccc\u0c95\u0cb0\u0cb0\u0cc1, 216 \u0ca6\u0cbf\u0ca8\u0c97\u0cc2\u0cb2\u0cbf \u0ca8\u0ccc\u0c95\u0cb0\u0cb0\u0cc1, \u0c95\u0c82\u0caa\u0ccd\u0caf\u0cc2\u0c9f\u0cb0\u0ccd\u200c\u0c86\u0caa\u0cb0\u0cc7\u0c9f\u0cb0\u0ccd\u200c 15 \u0cb8\u0cc7\u0cb0\u0cbf 972\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb9\u0ca6\u0cbf\u0ca8\u0cc8\u0ca6\u0cc1 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0cb9\u0ccb\u0cb0\u0cbe\u0c9f \"\u0c95\u0cbe\u0caf\u0c82'\u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf 242 \u0cae\u0c82\u0ca6\u0cbf \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0c95\u0cbe\u0caf\u0c82\u0c97\u0cc6 \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. 170 \u0cae\u0c82\u0ca6\u0cbf \u0c95\u0cbe\u0caf\u0c82 \u0ca8\u0ccc\u0c95\u0cb0\u0cb0\u0cbf\u0ca6\u0ccd\u0ca6\u0cc1, 242 \u0cae\u0c82\u0ca6\u0cbf \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0cbe\u0cb2\u0cbf\u0c95\u0cc6 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0ccd\u0cb5\u0c9a\u0ccd\u0c9a\u0ca4\u0cbe \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cb8\u0c82\u0cac\u0c82\u0ca7\u0cbf\u0cb8\u0cbf \u0ca6\u0cc2\u0cb0\u0cc1\u0c97\u0cb3\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0cb5\u0cc6. \"\u0caa\u0ccd\u0cb0\u0ca4\u0cbf \u0cb5\u0cbe\u0cb0\u0ccd\u0ca1\u0ccd\u200c\u0c97\u0cc6 \u0c95\u0ca8\u0cbf\u0cb7\u0ccd\u0ca0 15 \u0c9c\u0ca8 \u0cac\u0cc7\u0c95\u0cc1. \u0c86\u0ca6\u0cb0\u0cc6 \u0ca8\u0cae\u0ccd\u0cae\u0cb2\u0ccd\u0cb2\u0cbf 5 \u0cb0\u0cbf\u0c82\u0ca6 6 \u0c9c\u0ca8 \u0c87\u0ca6\u0ccd\u0ca6\u0cbe\u0cb0\u0cc6. \u0caa\u0ccd\u0cb0\u0ca4\u0cbf \u0cb5\u0cbe\u0cb0\u0ccd\u0ca1\u0ccd\u200c \u0cb8\u0cae\u0cb8\u0ccd\u0caf\u0cc6 \u0cae\u0cc1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf 15 \u0ca6\u0cbf\u0ca8 \u0c95\u0cb3\u0cc6\u0ca6\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb8\u0cb0\u0c95\u0cbe\u0cb0\u0ca6 \u0caa\u0ccd\u0cb0\u0c95\u0cbe\u0cb0 \u0c9c\u0ca8\u0cb8\u0c82\u0c96\u0ccd\u0caf\u0cc6 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0ca8\u0cc7\u0cae\u0c95 \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6 300 \u0c9c\u0ca8 \u0cac\u0cc7\u0c95\u0cc1' \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cae\u0cc7\u0caf\u0cb0\u0ccd\u200c \u0ca8\u0cbe\u0c97\u0cb0\u0cbe\u0c9c \u0c95\u0c82\u0c95\u0cbe\u0cb0\u0cbf.", "\u0ca8\u0cbe\u0cb2\u0ccd\u0c95\u0cbe\u0cb0\u0cc1 \u0ca4\u0cbf\u0c82\u0c97\u0cb3\u0cbe\u0ca6\u0cb0\u0cc2 \u0cb8\u0c82\u0cac\u0cb3\u0cb5\u0cbf\u0cb2\u0ccd\u0cb2\u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cbe\u0c97\u0cbf \u0cb5\u0cbf\u0c9c\u0caf\u0caa\u0cc1\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6 \u0cae\u0cc7\u0cb2\u0ccd\u0ca6\u0cb0\u0ccd\u0c9c\u0cc6\u0c97\u0cc6 \u0c8f\u0cb0\u0cbf\u0ca6 \u0cac\u0cb3\u0cbf\u0c95\u0cb5\u0cc2 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb8\u0cae\u0cb8\u0ccd\u0caf\u0cc6, \u0cb6\u0ccb\u0cb7\u0ca3\u0cc6 \u0ca8\u0cbf\u0c82\u0ca4\u0cbf\u0cb2\u0ccd\u0cb2. \u0cb9\u0cca\u0cb0\u0c97\u0cc1\u0ca4\u0ccd\u0ca4\u0cbf\u0c97\u0cc6\u0caf\u0cb2\u0ccd\u0cb2\u0cbf \u0ca8\u0cc7\u0cb0 \u0ca8\u0cc7\u0cae\u0c95\u0cbe\u0ca4\u0cbf \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cb0\u0ccd\u0c95\u0cbe\u0cb0 185 \u0cb9\u0cc1\u0ca6\u0ccd\u0ca6\u0cc6\u0c97\u0cc6 \u0c85\u0cb0\u0ccd\u0c9c\u0cbf \u0c95\u0cb0\u0cc6\u0ca6\u0cb0\u0cc2 \u0cb5\u0cbf\u0cb5\u0cbf\u0ca7 \u0cae\u0cc0\u0cb8\u0cb2\u0cc1 \u0cb8\u0cc7\u0cb0\u0cbf \u0cb7\u0cb0\u0ca4\u0ccd\u0ca4\u0cbf\u0ca8 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0c95\u0cbe\u0caf\u0c82 \u0ca8\u0cc7\u0cae\u0c95\u0cb5\u0cbe\u0ca6\u0cb5\u0cb0\u0cc1 75 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cae\u0cbe\u0ca4\u0ccd\u0cb0. \u0c87\u0ca6\u0cb0 \u0cb9\u0cca\u0cb0\u0ca4\u0cbe\u0c97\u0cbf \u0ca8\u0cbe\u0cb2\u0ccd\u0c95\u0cc1 \u0c96\u0cbe\u0cb8\u0c97\u0cbf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cae\u0cc2\u0cb2\u0c95 450\u0c95\u0ccd\u0c95\u0cc2 \u0c85\u0ca7\u0cbf\u0c95 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cb9\u0cca\u0cb0 \u0c97\u0cc1\u0ca4\u0ccd\u0ca4\u0cbf\u0c97\u0cc6\u0caf\u0cb2\u0ccd\u0cb2\u0cbf \u0cb8\u0cc7\u0cb5\u0cc6 \u0cb8\u0cb2\u0ccd\u0cb2\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c85\u0ca6\u0cb0\u0cb2\u0ccd\u0cb2\u0cbf 300\u0c95\u0ccd\u0c95\u0cc2 \u0c85\u0ca7\u0cbf\u0c95 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0cb5\u0caf\u0ccb\u0cae\u0cbf\u0ca4\u0cbf \u0cae\u0cc0\u0cb0\u0cbf\u0ca6\u0cc6.", "\u0c95\u0cbe\u0caf\u0c82 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf\u0cb2\u0ccd\u0cb2\u0cbf \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1\u0ca6\u0cbe\u0cb5\u0ca3\u0c97\u0cc6\u0cb0\u0cc6 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 270 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c95\u0cbe\u0caf\u0c82\u0c97\u0cc6 \u0caa\u0ccd\u0cb0\u0c95\u0ccd\u0cb0\u0cbf\u0caf\u0cc6 \u0c9a\u0cbe\u0cb2\u0ca8\u0cc6\u0caf\u0cb2\u0ccd\u0cb2\u0cbf\u0ca6\u0cc6. \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c86\u0ca7\u0cbe\u0cb0\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 70 \u0c9c\u0ca8\u0cb0\u0ca8\u0ccd\u0ca8\u0cc1 \u0c95\u0cbe\u0caf\u0c82\u0c97\u0cc6\u0cc2\u0cb3\u0cbf\u0cb8\u0cbf, 200 \u0c9c\u0ca8\u0cb0\u0ca8\u0ccd\u0ca8\u0cc1 \u0ca8\u0cc7\u0cb0 \u0caa\u0cbe\u0cb5\u0ca4\u0cbf \u0c95\u0cbe\u0cb0\u0ccd\u0cae\u0cbf\u0c95\u0cb0\u0ca8\u0ccd\u0ca8\u0cbe\u0c97\u0cbf \u0ca8\u0cbf\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc6, 270 \u0c9c\u0ca8\u0cb0\u0ca8\u0ccd\u0ca8\u0cc2 \u0c95\u0cbe\u0caf\u0c82 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c85\u0cb5\u0cb0 \u0cac\u0cc7\u0ca1\u0cbf\u0c95\u0cc6\u0caf\u0cbe\u0c97\u0cbf\u0ca6\u0cc6. \u0ca6\u0cbe\u0cb5\u0ca3\u0c97\u0cc6\u0cb0\u0cc6\u0caf \u0cac\u0cc6\u0cb3\u0cb5\u0ca3\u0cbf\u0c97\u0cc6\u0c97\u0cc6 \u0c85\u0ca8\u0cc1\u0c97\u0cc1\u0ca3\u0cb5\u0cbe\u0c97\u0cbf 1,500 \u0cb0\u0cbf\u0c82\u0ca6 2 \u0cb8\u0cbe\u0cb5\u0cbf\u0cb0\u0ca6\u0cb7\u0ccd\u0c9f\u0cc1 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cac\u0cc7\u0c95\u0cc1. \u0c86\u0ca6\u0cb0\u0cc6, \u0c87\u0cb0\u0cc1\u0cb5\u0cc1\u0ca6\u0cc1 264 \u0c95\u0cbe\u0caf\u0c82, 270 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c86\u0ca7\u0cbe\u0cb0\u0cbf\u0ca4 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1. \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c86\u0ca7\u0cbe\u0cb0\u0cbf\u0ca4 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cae\u0cbe\u0cb8\u0cbf\u0c95 15,120 \u0cb0\u0cc2.\u0cb5\u0cc7\u0ca4\u0ca8 \u0ca8\u0cc0\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cac\u0cc7\u0c95\u0cbf\u0ca6\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0c85\u0ca8\u0cc1\u0ca6\u0cbe\u0ca8\u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0cb5\u0cc7\u0ca4\u0ca8, \u0caa\u0cbf\u0c82\u0c9a\u0ca3\u0cbf \u0ca8\u0cc0\u0ca1\u0cb2\u0cc1 \u0cac\u0cc6\u0cb3\u0c97\u0cbe\u0cb5\u0cbf \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6 \u0c85\u0cb8\u0cae\u0cb0\u0ccd\u0ca5\u0cb5\u0cbe\u0c97\u0cbf\u0ca6\u0cc6. \u0c85\u0ca8\u0cc1\u0ca6\u0cbe\u0ca8\u0c95\u0cc6\u0cc2\u0cb0\u0ca4\u0cc6\u0caf\u0cbf\u0c82\u0ca6 \u0cac\u0cb3\u0cb2\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb5\u0cc7\u0ca4\u0ca8, \u0caa\u0cbf\u0c82\u0c9a\u0ca3\u0cbf, \u0cad\u0ca4\u0ccd\u0caf\u0cc6 \u0cb8\u0cc7\u0cb0\u0cbf \u0cb8\u0ccc\u0cb2\u0cad\u0ccd\u0caf \u0ca8\u0cc0\u0ca1\u0cb2\u0cc1 \u0ca4\u0ca1\u0c95\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. 58 \u0cb5\u0cbe\u0cb0\u0ccd\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf 273 \u0c9c\u0ca8 \u0c95\u0cbe\u0caf\u0c82 \u0cb9\u0cbe\u0c97\u0cc2 1099 \u0cae\u0c82\u0ca6\u0cbf \u0cb9\u0cca\u0cb0 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 \u0c95\u0cc6\u0cb2\u0cb8 \u0ca8\u0cbf\u0cb0\u0ccd\u0cb5\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cca\u0cb0 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 14,040 \u0cb0\u0cc2. \u0cb5\u0cc7\u0ca4\u0ca8\u0ca6\u0c82\u0ca4\u0cc6 \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3\u0cc1 \u0caa\u0cbe\u0cb2\u0cbf\u0c95\u0cc6\u0caf\u0cbf\u0c82\u0ca6 1.80 \u0c95\u0ccb\u0c9f\u0cbf \u0cb0\u0cc2. \u0caa\u0cbe\u0cb5\u0ca4\u0cbf\u0cb8\u0cac\u0cc7\u0c95\u0cbe\u0c97\u0cbf\u0ca6\u0cc6. 20 \u0cb0\u0cc2. \u0c89\u0caa\u0cbe\u0cb9\u0cbe\u0cb0 \u0cad\u0ca4\u0ccd\u0caf\u0cc6 \u0ca8\u0cc0\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c87\u0c8e\u0cb8\u0ccd\u200c\u0c90 \u0cb9\u0cbe\u0c97\u0cc2 \u0caa\u0cbf\u0c8e\u0cab\u0ccd\u200c \u0cb9\u0ca3 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c96\u0cbe\u0ca4\u0cc6\u0c97\u0cc6 \u0c9c\u0cae\u0cbe \u0c86\u0c97\u0cc1\u0ca4\u0ccd\u0ca4\u0ca6\u0cc6. 548 \u0c9c\u0ca8\u0cb0\u0ca8\u0ccd\u0ca8\u0cc1 \u0c96\u0cbe\u0caf\u0c82\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0c82\u0ca4\u0cc6 \u0cb8\u0cb0\u0c95\u0cbe\u0cb0\u0ca6\u0cbf\u0c82\u0ca6 \u0ca8\u0cbf\u0cb0\u0ccd\u0ca6\u0cc7\u0cb6\u0ca8 \u0cac\u0c82\u0ca6\u0cbf\u0ca6\u0cc6.", "\u0c9c\u0ca8\u0ca8\u0cbe\u0caf\u0c95\u0cb0\u0cc1 \u0cac\u0c82\u0ca6\u0cbe\u0c97 \u0cae\u0cbe\u0ca4\u0ccd\u0cb0 \u0cb8\u0ccc\u0cb2\u0cad\u0ccd\u0caf\u0cb8\u0ca4\u0ca4 \u0c8e\u0cb0\u0ca1\u0cc1 \u0cac\u0cbe\u0cb0\u0cbf \u0ca6\u0cc7\u0cb6\u0ca6 \u0ca8\u0c82\u0cac\u0cb0\u0ccd\u200c \u0c92\u0ca8\u0ccd\u200c \u0cb8\u0ccd\u0cb5\u0c9a\u0ccd\u0c9a\u0ca8\u0c97\u0cb0\u0cbf \u0caa\u0ccd\u0cb0\u0cb6\u0cb8\u0ccd\u0ca4\u0cbf\u0caf\u0ca8\u0ccd\u0ca8\u0cc1 \u0ca4\u0ca8\u0ccd\u0ca8\u0ca6\u0cbe\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0cae\u0cc8\u0cb8\u0cc2\u0cb0\u0cbf\u0ca8\u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0c87\u0c82\u0ca6\u0cbf\u0c97\u0cc2 \u0cb8\u0cc2\u0c95\u0ccd\u0ca4 \u0cb8\u0c82\u0cac\u0cb3 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cae\u0ca4\u0ccd\u0ca4\u0cbf\u0ca4\u0cb0\u0cc6 \u0c95\u0cbe\u0cb0\u0ca3\u0c97\u0cb3\u0cbf\u0c97\u0cbe\u0c97\u0cbf \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cb2\u0cc7 \u0c87\u0ca6\u0ccd\u0ca6\u0cbe\u0cb0\u0cc6. 525 \u0c9c\u0ca8 \u0c95\u0cbe\u0caf\u0c82 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0cb9\u0cbe\u0c97\u0cc2 1,848 \u0c9c\u0ca8 \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0\u0cc1 \u0ca8\u0c97\u0cb0\u0ca6 \u0cb8\u0ccd\u0cb5\u0c9a\u0ccd\u0c9a\u0ca4\u0cc6 \u0c95\u0cbe\u0caa\u0cbe\u0ca1\u0cb2\u0cc1 \u0cb9\u0c97\u0cb2\u0cbf\u0cb0\u0cc1\u0cb3\u0cc1 \u0cb6\u0ccd\u0cb0\u0cae\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c97\u0cc1\u0ca4\u0ccd\u0ca4\u0cbf\u0c97\u0cc6 \u0caa\u0ccc\u0cb0\u0c95\u0cbe\u0cb0\u0ccd\u0cae\u0cbf\u0c95\u0cb0\u0cbf\u0c97\u0cc6 \u0c97\u0cc1\u0ca4\u0ccd\u0ca4\u0cbf\u0c97\u0cc6\u0ca6\u0cbe\u0cb0\u0cb0\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cc7 \u0cb8\u0c82\u0cac\u0cb3\u0cb5\u0cbe\u0c97\u0cbf\u0ca6\u0cc6. \u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1, \u0cb9\u0cbf\u0cb0\u0cbf\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cad\u0cc7\u0c9f\u0cbf \u0ca8\u0cc0\u0ca1\u0cbf\u0ca6\u0cbe\u0c97 \u0cae\u0cbe\u0ca4\u0ccd\u0cb0 \u0c8e\u0cb2\u0ccd\u0cb2\u0cbe \u0cb8\u0ccc\u0cb2\u0cad\u0ccd\u0caf \u0ca6\u0cc6\u0cc2\u0cb0\u0cc6\u0caf\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c86\u0cb0\u0ccb\u0caa\u0cb5\u0cbf\u0ca6\u0cc6. \u0cac\u0cc6\u0cb3\u0c97\u0cbf\u0ca8 \u0c89\u0caa\u0cbe\u0cb9\u0cbe\u0cb0 \u0cb8\u0ccc\u0cb2\u0cad\u0ccd\u0caf \u0c95\u0cb2\u0ccd\u0caa\u0cbf\u0cb8\u0cc1\u0cb5\u0c82\u0ca4\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0c86\u0ca6\u0cc7\u0cb6\u0cb5\u0cbf\u0ca6\u0ccd\u0ca6\u0cb0\u0cc2 \u0c95\u0cb3\u0cc6\u0ca6 \u0c8e\u0cb0\u0ca1\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c87\u0ca6\u0cc1 \u0caa\u0cbe\u0cb2\u0ca8\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2."], "title": "\u0caa\u0ccc\u0cb0 \u0c95\u0cbe\u0cb0\u0ccd\u0cae\u0cbf\u0c95\u0cb0 \u0c97\u0ccb\u0cb3\u0cc1 \u0ca8\u0cc2\u0cb0\u0cc7\u0cb3\u0cc1"},
{"url": "https://www.udayavani.com/kannada/news/state-news/312383/karnataka-bjp-mla-sriramulu-calls-for-separate-north-karnataka-state", "content": ["\u0cac\u0cb3\u0ccd\u0cb3\u0cbe\u0cb0\u0cbf: \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf \u0cb5\u0cbf\u0c9a\u0cbe\u0cb0 \u0ca6\u0cbf\u0ca8\u0cc7 \u0ca6\u0cbf\u0ca8\u0cc7 \u0c95\u0cbe\u0cb5\u0cc1 \u0caa\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cb0\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cc6 \u0c85\u0cb5\u0c95\u0cbe\u0cb6 \u0ca8\u0cc0\u0ca1\u0cbf\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb5\u0cbf\u0cb5\u0cbf\u0ca7 \u0ca8\u0cbe\u0caf\u0c95\u0cb0\u0cc1 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0cbf\u0cb8\u0cbf\u0cb0\u0cc1\u0cb5 \u0c95\u0cc1\u0cb0\u0cbf\u0ca4\u0cc1 \u0c9a\u0cb0\u0ccd\u0c9a\u0cc6\u0c97\u0cc6 \u0cac\u0ca8\u0ccd\u0ca8\u0cbf \u0c8e\u0c82\u0ca6\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb8\u0cb5\u0cbe\u0cb2\u0cc1 \u0cb9\u0cbe\u0c95\u0cbf\u0cb0\u0cc1\u0cb5 \u0cac\u0cc6\u0ca8\u0ccd\u0ca8\u0cb2\u0ccd\u0cb2\u0cc7 \u0cac\u0cbf\u0c9c\u0cc6\u0caa\u0cbf \u0ca8\u0cbe\u0caf\u0c95 \u0cb6\u0ccd\u0cb0\u0cc0\u0cb0\u0cbe\u0cae\u0cc1\u0cb2\u0cc1, \u0c9c\u0ca8\u0cb0\u0ca8\u0ccd\u0ca8\u0cc1 \u0caa\u0ca6\u0cc7 \u0caa\u0ca6\u0cc7 \u0c95\u0cc6\u0ca3\u0c95\u0cac\u0cc7\u0ca1\u0cbf \u0c8e\u0c82\u0ca6\u0cc1 \u0c8e\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb5\u0cbf\u0cb5\u0cbf\u0ca7 \u0cae\u0ca0\u0cbe\u0ca7\u0cc0\u0cb6\u0cb0\u0cc2 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0caf\u0ca4\u0ccd\u0ca4 \u0c97\u0cae\u0ca8\u0cb9\u0cb0\u0cbf\u0cb8\u0cbf \u0c8e\u0c82\u0ca6\u0cc1 \u0c95\u0cbf\u0cb5\u0cbf\u0cae\u0cbe\u0ca4\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf. \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc1, \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0caf\u0ca4\u0ccd\u0ca4 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf \u0cb5\u0cb9\u0cbf\u0cb8\u0cbf\u0ca6\u0cb0\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cbe\u0c97\u0cbf \u0ca4\u0cc6\u0cb2\u0c82\u0c97\u0cbe\u0ca3 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0cb5\u0cc1\u0ca6\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf \u0c8e\u0c82\u0ca6\u0cc1 \u0cac\u0cbf\u0c9c\u0cc6\u0caa\u0cbf \u0ca8\u0cbe\u0caf\u0c95 \u0cac\u0cbf.\u0cb6\u0ccd\u0cb0\u0cc0\u0cb0\u0cbe\u0cae\u0cc1\u0cb2\u0cc1 \u0c8e\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0cc1\u0ca6\u0ccd\u0ca6\u0cbf\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0cae\u0cbe\u0ca4\u0ca8\u0cbe\u0ca1\u0cbf\u0ca6 \u0c85\u0cb5\u0cb0\u0cc1, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0cb2\u0cae\u0ca8\u0ccd\u0ca8\u0cbe\u0c95\u0ccd\u0c95\u0cbe\u0c97\u0cbf \u0c95\u0cc6\u0cc2\u0caa\u0ccd\u0caa\u0cb3\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cc1 \u0caa\u0ccd\u0cb0\u0ca4\u0cbf\u0cad\u0c9f\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c9f\u0cc0\u0c95\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb0\u0cc8\u0ca4\u0cb0\u0cc1, \u0c9c\u0ca8\u0cb0\u0ca8\u0ccd\u0ca8\u0cc1 \u0caa\u0ca6\u0cc7 \u0caa\u0ca6\u0cc7 \u0c95\u0cc6\u0ca3\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0ca6\u0cc2\u0cb0\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf \u0c95\u0cc1\u0cb0\u0cbf\u0ca4\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0cb9\u0cbf\u0cb0\u0cbf\u0caf \u0cae\u0cc1\u0c96\u0c82\u0ca1 \u0c8e\u0c9a\u0ccd\u200c.\u0c95\u0cc6.\u0caa\u0cbe\u0c9f\u0cc0\u0cb2\u0ccd\u200c \u0c85\u0cb5\u0cb0\u0cc7 \u0c85\u0cb8\u0cae\u0cbe\u0ca7\u0cbe\u0ca8 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cc0\u0c97\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cb0\u0cc6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95\u0c97\u0cc6\u0cc2\u0cb3\u0cbf\u0cb8\u0cac\u0cc7\u0c95\u0cc6\u0c82\u0cac \u0ca4\u0cc0\u0cb5\u0ccd\u0cb0 \u0cb9\u0ccb\u0cb0\u0cbe\u0c9f \u0c8e\u0ca6\u0cc1\u0cb0\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c8e\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0cb0\u0cc1.", "\u0cb0\u0cbe\u0c9c\u0cc0\u0ca8\u0cbe\u0cae\u0cc6 \u0cb9\u0cca\u0cb8\u0ca6\u0cb2\u0ccd\u0cb2\u0ca8\u0ca8\u0c97\u0cc6 \u0cb0\u0cbe\u0c9c\u0c95\u0cc0\u0caf \u0cae\u0cc1\u0c96\u0ccd\u0caf\u0cb5\u0cb2\u0ccd\u0cb2. \u0cb0\u0cbe\u0c9c\u0cc0\u0ca8\u0cbe\u0cae\u0cc6 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cc1 \u0cb9\u0cca\u0cb8\u0ca6\u0cc7\u0ca8\u0cb2\u0ccd\u0cb2. \u0cb9\u0cbf\u0c82\u0ca6\u0cc6\u0caf\u0cc2 \u0cb6\u0cbe\u0cb8\u0c95 \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0cb0\u0cbe\u0c9c\u0cc0\u0ca8\u0cbe\u0cae\u0cc6 \u0ca8\u0cc0\u0ca1\u0cbf \u0cb8\u0c82\u0cb8\u0ca6\u0ca8\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cb9\u0cc0\u0c97\u0cbe\u0c97\u0cbf \u0ca8\u0ca8\u0c97\u0cc6 \u0c9c\u0ca8\u0cb0\u0cc7 \u0cae\u0cc1\u0c96\u0ccd\u0caf. \u0cae\u0cc8\u0ca4\u0ccd\u0cb0\u0cbf \u0cb8\u0cb0\u0ccd\u0c95\u0cbe\u0cb0 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cbe\u0c97\u0cbf \u0caf\u0ccb\u0c9c\u0ca8\u0cc6\u0c97\u0cb3 \u0c85\u0ca8\u0cc1\u0cb7\u0ccd\u0ca0\u0cbe\u0ca8, \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cc1\u0cb5\u0cb2\u0ccd\u0cb2\u0cbf \u0c85\u0ca8\u0ccd\u0caf\u0cbe\u0caf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0ca6\u0cb0\u0cc6 \u0cb6\u0cbe\u0cb8\u0c95 \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0cb0\u0cbe\u0c9c\u0cc0\u0ca8\u0cbe\u0cae\u0cc6 \u0ca8\u0cc0\u0ca1\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cbe\u0c97\u0cbf \u0ca4\u0cc6\u0cb2\u0c82\u0c97\u0cbe\u0ca3 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cb9\u0ccb\u0cb0\u0cbe\u0c9f \u0cb9\u0cae\u0ccd\u0cae\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0cb0\u0cbe\u0cae\u0cc1\u0cb2\u0cc1 \u0c8e\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0cb0\u0cc1.", "\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc1 \u0c95\u0cc7\u0cb5\u0cb2 \u0c90\u0ca6\u0cbe\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0c82\u0ca4\u0cc6 \u0cb5\u0cb0\u0ccd\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0ccd\u0ca5\u0cbe\u0ca8 \u0ca6\u0cc6\u0cc2\u0cb0\u0cc6\u0ca4 \u0ca8\u0c82\u0ca4\u0cb0 \u0ca8\u0cbe\u0ca1\u0cbf\u0ca8 \u0c9c\u0ca8\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0cb8\u0cc7\u0ca1\u0cc1 \u0ca4\u0cc0\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0c82\u0ca5 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf\u0ca6 \u0c9c\u0ca8 \u0cb9\u0cbf\u0c82\u0ca6\u0cc6\u0c82\u0ca6\u0cc2 \u0c95\u0c82\u0ca1\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb5\u0c9a\u0ca8 \u0cad\u0ccd\u0cb0\u0cb7\u0ccd\u0c9f\u0cb0\u0cbe\u0ca6 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cb0\u0cc8\u0ca4\u0cb0\u0cb2\u0ccd\u0cb2\u0cbf \u0c85\u0ca8\u0cbe\u0cb5\u0cb6\u0ccd\u0caf\u0c95 \u0c97\u0cc6\u0cc2\u0c82\u0ca6\u0cb2 \u0cae\u0cc2\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cb0\u0cc1.", "\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0c85\u0ca7\u0cbf\u0c95\u0cbe\u0cb0\u0c95\u0ccd\u0c95\u0cc6 \u0cac\u0c82\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca8\u0cbe\u0c9f\u0c95\u0cb5\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cc8\u0ca4\u0ccd\u0cb0\u0cbf \u0cb8\u0cb0\u0ccd\u0c95\u0cbe\u0cb0 \u0cb0\u0c9a\u0ca8\u0cc6\u0caf\u0cbe\u0c97\u0cbf \u0c8e\u0cb0\u0ca1\u0cc1 \u0ca4\u0cbf\u0c82\u0c97\u0cb3\u0cbe\u0ca6\u0cb0\u0cc2 \u0c9f\u0cc7\u0c95\u0ccd\u200c\u0c86\u0cab\u0ccd\u200c \u0c86\u0c97\u0ca6\u0cc6 \u0ca8\u0cbf\u0cb7\u0ccd\u0c95\u0cbf\u0caf\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0cb8\u0cbf\u0c8e\u0c82 \u0c86\u0ca6 \u0cac\u0cb3\u0cbf\u0c95 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0cb5\u0cbe\u0cb8 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0ca6\u0cc6 \u0c95\u0cc7\u0cb5\u0cb2 \u0cb9\u0cbe\u0cb8\u0ca8, \u0cae\u0c82\u0ca1\u0ccd\u0caf, \u0cb0\u0cbe\u0cae\u0ca8\u0c97\u0cb0 \u0cb8\u0cc7\u0cb0\u0cbf \u0c90\u0ca6\u0cbe\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc6 \u0cae\u0cbe\u0ca4\u0ccd\u0cb0 \u0cb8\u0cc0\u0cae\u0cbf\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0c86\u0cb0\u0ccb\u0caa\u0cbf\u0cb8\u0cbf\u0ca6\u0cb0\u0cc1.", "\u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c85\u0cb2\u0c95\u0ccd\u0cb7\u0ccd\u0caf\u0cb5\u0cc7 \u0c88 \u0c95\u0cc2\u0c97\u0cbf\u0c97\u0cc6 \u0c95\u0cbe\u0cb0\u0ca3 \u0ca6\u0cbf\u0c82\u0c97\u0cbe\u0cb2\u0cc7\u0cb6\u0ccd\u0cb5\u0cb0 \u0cb6\u0ccd\u0cb0\u0cc0\u0ca6\u0cbe\u0cb5\u0ca3\u0c97\u0cc6\u0cb0\u0cc6: \u0cb8\u0cae\u0c97\u0ccd\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0c92\u0c82\u0ca6\u0cc7 \u0c8e\u0c82\u0cac \u0cad\u0cbe\u0cb5\u0ca8\u0cc6\u0caf\u0cbf\u0c82\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc7 \u0c86\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0c85\u0cb5\u0cb6\u0ccd\u0caf\u0c95\u0ca4\u0cc6 \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0c88\u0c97\u0cbf\u0ca8 \u0ca7\u0ccb\u0cb0\u0ca3\u0cc6\u0caf\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0c97\u0cb3\u0cc1 \u0c9a\u0cbf\u0c82\u0ca4\u0ca8\u0cc6 \u0ca8\u0ca1\u0cc6\u0cb8\u0cc1\u0cb5 \u0c95\u0cbe\u0cb2 \u0cac\u0c82\u0ca6\u0cc0\u0ca4\u0cc1 \u0c8e\u0c82\u0ca6\u0cc1 \u0c97\u0ca6\u0c97 \u0c9c\u0cbf\u0cb2\u0ccd\u0cb2\u0cc6 \u0cac\u0cbe\u0cb3\u0cc6\u0cb9\u0cca\u0cb8\u0cc2\u0cb0\u0cbf\u0ca8 \u0cb6\u0ccd\u0cb0\u0cc0 \u0ca6\u0cbf\u0c82\u0c97\u0cbe\u0cb2\u0cc7\u0cb6\u0ccd\u0cb5\u0cb0 \u0cb8\u0ccd\u0cb5\u0cbe\u0cae\u0cc0\u0c9c\u0cbf \u0c8e\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0cb8\u0ccd\u0ca5\u0cbe\u0caa\u0ca8\u0cc6 \u0c86\u0c97\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0caa\u0ccd\u0cb0\u0cb8\u0c82\u0c97 \u0cb8\u0ca6\u0ccd\u0caf\u0c95\u0ccd\u0c95\u0cc6 \u0c87\u0cb2\u0ccd\u0cb2\u0cb5\u0cbe\u0ca6\u0cb0\u0cc2 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cb5\u0cbf\u0c9a\u0cbe\u0cb0\u0cb5\u0cbe\u0c97\u0cbf \u0ca4\u0cbe\u0cb0\u0ca4\u0cae\u0ccd\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc7 \u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0c95\u0cc2\u0c97\u0cbf\u0c97\u0cc6 \u0caa\u0ccd\u0cb0\u0cae\u0cc1\u0c96 \u0c95\u0cbe\u0cb0\u0ca3 \u0c8e\u0c82\u0ca6\u0cc1 \u0cb5\u0cbf\u0cb6\u0ccd\u0cb2\u0cc7\u0cb7\u0cbf\u0cb8\u0cbf\u0ca6\u0cb0\u0cc1.", "\u0c9a\u0cc1\u0ca8\u0cbe\u0cb5\u0ca3\u0cc6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cac\u0cb9\u0cc1 \u0cae\u0cc1\u0c96\u0ccd\u0caf \u0cb5\u0cbf\u0c9a\u0cbe\u0cb0, \u0cb8\u0cae\u0cb8\u0ccd\u0caf\u0cc6 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf, \u0cb8\u0cb0\u0ccd\u0c95\u0cbe\u0cb0 \u0cb0\u0c9a\u0ca8\u0cc6 \u0ca8\u0c82\u0ca4\u0cb0 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u00e9 \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c95\u0cbe\u0ca3\u0cc1\u0ca4\u0ccd\u0ca4\u0cb2\u0cc7 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \"\u0cac\u0cb3\u0c95\u0cc6 \u0c95\u0cb0\u0ccd\u0ca8\u0cbe\u0c9f\u0c95'...\u0ca6\u0c82\u0ca4\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca7\u0ccb\u0cb0\u0ca3\u0cc6 \u0c95\u0cc8 \u0cac\u0cbf\u0ca1\u0cac\u0cc7\u0c95\u0cc1. \u0c87\u0ca6\u0cc7 \u0ca7\u0ccb\u0cb0\u0ca3\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0ca6\u0cb2\u0ccd\u0cb2\u0cbf \u0ca4\u0cc6\u0cb2\u0c82\u0c97\u0cbe\u0ca3, \u0cb8\u0cc0\u0cae\u0cbe\u0c82\u0ca7\u0ccd\u0cb0 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95\u0cbf\u0cb8\u0cc1\u0cb5 \u0c95\u0cbe\u0cb2 \u0cb8\u0ca8\u0ccd\u0ca8\u0cbf\u0cb9\u0cbf\u0ca4 \u0c86\u0c97\u0cac\u0cb9\u0cc1\u0ca6\u0cc1. \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cb5\u0cbf\u0c9a\u0cbe\u0cb0\u0cb5\u0cbe\u0c97\u0cbf \u0ca4\u0cbe\u0cb0\u0ca4\u0cae\u0ccd\u0caf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0ccd\u0ca6\u0cc7 \u0c86\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0c95\u0cc2\u0c97\u0cbf\u0c97\u0cc6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0c97\u0cb3\u0cc1 \u0c9a\u0cbf\u0c82\u0ca4\u0ca8\u0cc6 \u0ca8\u0ca1\u0cc6\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb5\u0cb0\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0c87\u0cac\u0ccd\u0cad\u0cbe\u0c97\u0cbf\u0cb8\u0cc1\u0cb5 \u0cac\u0caf\u0c95\u0cc6 \u0c87\u0cb2\u0ccd\u0cb2: \u0c9c\u0caf \u0cae\u0cc3\u0ca4\u0ccd\u0caf\u0cc1\u0c82\u0c9c\u0caf \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0ca6\u0cbe\u0cb5\u0ca3\u0c97\u0cc6\u0cb0\u0cc6: \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0c8e\u0cb0\u0ca1\u0cc1 \u0cad\u0cbe\u0c97 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c9c\u0ca8\u0cb0 \u0caf\u0cbe\u0cb0 \u0cb9\u0cc3\u0ca6\u0caf\u0ca6\u0cb2\u0ccd\u0cb2\u0cc2 \u0c87\u0cb2\u0ccd\u0cb2. \u0c85\u0ca8\u0ccd\u0caf\u0cbe\u0caf, \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4 \u0cb8\u0ccc\u0cb2\u0cad\u0ccd\u0caf \u0cb8\u0cbf\u0c97\u0ca6\u0cc7 \u0cb9\u0ccb\u0ca6\u0cbe\u0c97 \u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0c95\u0cc2\u0c97\u0cc1 \u0cb8\u0cbe\u0cae\u0cbe\u0ca8\u0ccd\u0caf. \u0c86 \u0c95\u0cc2\u0c97\u0cc1 \u0cb6\u0cae\u0ca8\u0cb5\u0cbe\u0c97\u0cb2\u0cc1 \u0cb8\u0c82\u0cac\u0c82\u0ca7\u0cbf\u0ca4\u0cb0\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cb8\u0cc2\u0c95\u0ccd\u0ca4 \u0ca8\u0ccd\u0caf\u0cbe\u0caf \u0c92\u0ca6\u0c97\u0cbf\u0cb8\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c95\u0cc2\u0ca1\u0cb2 \u0cb8\u0c82\u0c97\u0cae\u0ca6 \u0cb2\u0cbf\u0c82\u0c97\u0cbe\u0caf\u0ca4 \u0caa\u0c82\u0c9a\u0cae\u0cb8\u0cbe\u0cb2\u0cbf \u0caa\u0cc0\u0ca0\u0ca6 \u0c9c\u0c97\u0ca6\u0ccd\u0c97\u0cc1\u0cb0\u0cc1 \u0cb6\u0ccd\u0cb0\u0cc0 \u0c9c\u0caf \u0cae\u0cc3\u0ca4\u0ccd\u0caf\u0cc1\u0c82\u0c9c\u0caf \u0cb8\u0ccd\u0cb5\u0cbe\u0cae\u0cc0\u0c9c\u0cbf \u0cb9\u0cc7\u0cb3\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0cac\u0cc7\u0ca1\u0cbf\u0c95\u0cc6 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c86. 2 \u0cb0\u0c82\u0ca6\u0cc1 \u0c95\u0cb0\u0cc6 \u0ca8\u0cc0\u0ca1\u0cbf\u0cb0\u0cc1\u0cb5 13 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cac\u0c82\u0ca6\u0ccd\u200c \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c88\u0c97\u0cbe\u0c97\u0cb2\u0cc7 \u0cac\u0cc6\u0cb3\u0c97\u0cbe\u0cb5\u0cbf\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0c97\u0cb3 \u0cb8\u0cad\u0cc6 \u0ca8\u0ca1\u0cc6\u0ca6\u0cbf\u0ca6\u0cc6. \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \u0c9c\u0cc1. 31 \u0cb0\u0c82\u0ca6\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0c97\u0cb3 \u0cb8\u0cad\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c86 \u0cb8\u0cad\u0cc6\u0caf \u0c89\u0ca6\u0ccd\u0ca6\u0cc7\u0cb6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb8\u0cae\u0c97\u0ccd\u0cb0 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cb5\u0cbf\u0c9a\u0cbe\u0cb0\u0cb5\u0cbe\u0c97\u0cbf\u0caf\u0cc7 \u0cb9\u0cca\u0cb0\u0ca4\u0cc1 \u0cac\u0cc7\u0cb0\u0cc6 \u0caf\u0cbe\u0cb5\u0cc1\u0ca6\u0cc7 \u0cb5\u0cbf\u0c9a\u0cbe\u0cb0\u0c95\u0ccd\u0c95\u0cbe\u0c97\u0cbf \u0c85\u0cb2\u0ccd\u0cb2\u0cb5\u0cc7 \u0c85\u0cb2\u0ccd\u0cb2 \u0c8e\u0c82\u0ca6\u0cc1 \u0cb8\u0ccd\u0cb5\u0cbe\u0cae\u0cc0\u0c9c\u0cbf \u0cb8\u0ccd\u0caa\u0cb7\u0ccd\u0c9f\u0caa\u0ca1\u0cbf\u0cb8\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0c95\u0ccd\u0c95\u0cc6 \u0c88 \u0cb9\u0cbf\u0c82\u0ca6\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0ca6\u0cbe\u0c97, \u0cb8\u0ccc\u0cb2\u0cad\u0ccd\u0caf \u0cb8\u0cbf\u0c97\u0ca6\u0cbf\u0ca6\u0ccd\u0ca6\u0cbe\u0c97 \u0cb9\u0cb2\u0cb5\u0cbe\u0cb0\u0cc1 \u0cac\u0cbe\u0cb0\u0cbf \u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0c95\u0cc2\u0c97\u0cc1 \u0c95\u0cc7\u0cb3\u0cbf \u0cac\u0c82\u0ca6\u0cbf\u0ca6\u0cc6. 70 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cb9\u0cbf\u0c82\u0ca6\u0cc1\u0cb3\u0cbf\u0ca6 \u0caa\u0ccd\u0cb0\u0ca6\u0cc7\u0cb6\u0cb5\u0cbe\u0c97\u0cbf\u0ca6\u0cc6. \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf, \u0cae\u0cb9\u0ca6\u0cbe\u0caf\u0cbf \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c85\u0ca8\u0ccd\u0caf\u0cbe\u0caf\u0cb5\u0cbe\u0ca6\u0cbe\u0c97 \u0c85\u0c82\u0ca4\u0cb9 \u0c95\u0cc2\u0c97\u0cc1 \u0c95\u0cc7\u0cb3\u0cbf \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c88\u0c97 \u0cae\u0ca4\u0ccd\u0ca4\u0cc6 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0cae\u0c97\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c86 \u0cb0\u0cc0\u0ca4\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb5\u0cb0\u0cbf\u0c97\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0c86\u0c97\u0cac\u0cc7\u0c95\u0cc1 \u0c8e\u0c82\u0cac \u0cac\u0caf\u0c95\u0cc6 \u0c87\u0cb2\u0ccd\u0cb2. \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c86\u0c97\u0cac\u0cc7\u0c95\u0cc1 \u0c8e\u0c82\u0cac \u0cac\u0caf\u0c95\u0cc6 \u0c87\u0ca6\u0cc6 \u0c8e\u0c82\u0ca6\u0cb0\u0cc1.", "\u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0cac\u0cc7\u0ca1\u0cbf\u0c95\u0cc6 \u0cb8\u0cb0\u0cbf\u0caf\u0cb2\u0ccd\u0cb2: \u0cb8\u0c82\u0cb8\u0ca6\u0cc6 \u0cb6\u0ccb\u0cad\u0cbe\u0cae\u0cc8\u0cb8\u0cc2\u0cb0\u0cc1: \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0ca6 \u0cac\u0cc7\u0ca1\u0cbf\u0c95\u0cc6 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cac\u0c82\u0ca6\u0ccd\u200c\u0c97\u0cc6 \u0c95\u0cb0\u0cc6 \u0ca8\u0cc0\u0ca1\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c95\u0cb3\u0cb5\u0cb3 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6 \u0cb8\u0c82\u0cb8\u0ca6\u0cc6 \u0cb6\u0ccb\u0cad\u0cbe \u0c95\u0cb0\u0c82\u0ca6\u0ccd\u0cb2\u0cbe\u0c9c\u0cc6, \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cb5\u0cbe\u0ca6\u0cb0\u0cc6 \u0c8e\u0cb2\u0ccd\u0cb2\u0cbe \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0c97\u0cc2 \u0c89\u0ca4\u0ccd\u0ca4\u0cb0 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb8\u0c82\u0cb8\u0ca6\u0cc6 \u0cb6\u0ccb\u0cad\u0cbe \u0c95\u0cb0\u0c82\u0ca6\u0ccd\u0cb2\u0cbe\u0c9c\u0cc6 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf \u0c86\u0c97\u0cac\u0cc7\u0c95\u0cc6\u0c82\u0cac \u0cac\u0cc7\u0ca1\u0cbf\u0c95\u0cc6 \u0c87\u0c9f\u0ccd\u0c9f\u0cbf\u0cb0\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0c85\u0cb2\u0ccd\u0cb2\u0ca6\u0cc6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cb5\u0cbe\u0ca6 \u0cae\u0cbe\u0ca4\u0ccd\u0cb0\u0c95\u0ccd\u0c95\u0cc6 \u0c8e\u0cb2\u0ccd\u0cb2\u0cbe \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0c97\u0cc2 \u0caa\u0cb0\u0cbf\u0cb9\u0cbe\u0cb0 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cb0\u0cc1.", "\u0c88\u0c97\u0cbe\u0c97\u0cb2\u0cc7 \u0c86\u0c82\u0ca7\u0ccd\u0cb0 \u0caa\u0ccd\u0cb0\u0ca6\u0cc7\u0cb6, \u0ca4\u0cc6\u0cb2\u0c82\u0c97\u0cbe\u0ca3 \u0cb0\u0cbe\u0c9c\u0ccd\u0caf\u0c97\u0cb3\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95\u0cb5\u0cbe\u0ca6 \u0ca8\u0c82\u0ca4\u0cb0 \u0c88 \u0cb0\u0cbe\u0c9c\u0ccd\u0caf\u0c97\u0cb3\u0cc1 \u0ca6\u0cc1\u0cb0\u0ccd\u0cac\u0cb2\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c88 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0ca8\u0cae\u0ccd\u0cae \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc2 \u0cac\u0cb0\u0cac\u0cbe\u0cb0\u0ca6\u0cc1. \u0c85\u0cb2\u0ccd\u0cb2\u0ca6\u0cc6 \u0cae\u0cb9\u0ca6\u0cbe\u0caf\u0cbf, \u0c95\u0cc3\u0cb7\u0ccd\u0ca3, \u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf \u0ca8\u0cc0\u0cb0\u0cbf\u0ca8 \u0cb9\u0c82\u0c9a\u0cbf\u0c95\u0cc6\u0caf\u0cb2\u0ccd\u0cb2\u0cbf \u0ca8\u0ccd\u0caf\u0cbe\u0caf \u0cb8\u0cbf\u0c97\u0cac\u0cc7\u0c95\u0cbe\u0ca6\u0cb0\u0cc6 \u0c87\u0ca1\u0cc0 \u0cb0\u0cbe\u0c9c\u0ccd\u0caf\u0ca6 \u0c9c\u0ca8\u0cb0\u0cc1 \u0c92\u0c97\u0ccd\u0c97\u0c9f\u0ccd\u0c9f\u0cbf\u0ca8\u0cbf\u0c82\u0ca6\u0cbf\u0cb0\u0cac\u0cc7\u0c95\u0cc1. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c9c\u0ca8\u0cb0\u0cca\u0c82\u0ca6\u0cbf\u0c97\u0cc6 \u0cac\u0cbf\u0c9c\u0cc6\u0caa\u0cbf \u0cb8\u0ca6\u0cbe \u0c87\u0cb0\u0cb2\u0cbf\u0ca6\u0cc6 \u0c8e\u0c82\u0ca6\u0cb0\u0cc1.", "\u0caa\u0ccd\u0cb0\u0c9c\u0cbe\u0caa\u0ccd\u0cb0\u0cad\u0cc1\u0ca4\u0ccd\u0cb5 \u0cb5\u0ccd\u0caf\u0cb5\u0cb8\u0ccd\u0ca5\u0cc6\u0caf\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb0\u0cbe\u0c9c\u0ca8\u0cbe\u0c97\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf\u0ca6 \u0c8e\u0cb2\u0ccd\u0cb2\u0cbe \u0cad\u0cbe\u0c97\u0c97\u0cb3 \u0c9c\u0ca8\u0cb0 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1 \u0cb8\u0cae\u0cbe\u0ca8\u0cb5\u0cbe\u0c97\u0cbf \u0cb8\u0ccd\u0caa\u0c82\u0ca6\u0cbf\u0cb8\u0cac\u0cc7\u0c95\u0cc1. \u0c86\u0ca6\u0cb0\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c95\u0cc7\u0cb5\u0cb2 \u0cae\u0cc2\u0cb0\u0ccd\u0ca8\u0cbe\u0cb2\u0ccd\u0c95\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cc6 \u0cae\u0cbe\u0ca4\u0ccd\u0cb0 \u0cb8\u0cc0\u0cae\u0cbf\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cc1, \u0c87\u0ca6\u0cc7 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb0\u0cbe\u0c9c\u0ccd\u0caf\u0cb5\u0cbe\u0c97\u0cac\u0cc7\u0c95\u0cc6\u0c82\u0cac \u0c95\u0cc2\u0c97\u0cc1 \u0c8e\u0ca6\u0ccd\u0ca6\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb5\u0cbf\u0cb0\u0cc1\u0ca6\u0ccd\u0ca7 \u0cb5\u0cbe\u0c97\u0ccd\u0ca7\u0cbe\u0cb3\u0cbf \u0ca8\u0ca1\u0cc6\u0cb8\u0cbf\u0ca6\u0cb0\u0cc1."], "title": "\u0caa\u0ccd\u0cb0\u0ca4\u0ccd\u0caf\u0cc7\u0c95\u0ca4\u0cc6 \u0c95\u0cbe\u0cb5\u0cc1; \u0c89\u0ca4\u0ccd\u0ca4\u0cb0 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0ccd\u0caf\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0cc6\u0c9a\u0ccd\u0c9a\u0cbf\u0ca6\u0cc6 \u0ca6\u0ca8\u0cbf\u200b\u200b\u200b\u200b\u200b"},
{"url": "https://www.udayavani.com/kannada/news/web-focus/303210/after-an-affair-with-amitabh-bachchan-rekha-got-married-but-soon-her-husband-committed-suicide", "content": ["\u0cac\u0cbf\u0c97\u0ccd \u0cac\u0cbf \u0c85\u0cae\u0cbf\u0ca4\u0cbe\u0cac\u0ccd \u0cb9\u0cbe\u0c97\u0cc2 \u0cb8\u0ccd\u0c9f\u0cbe\u0cb0\u0ccd \u0ca8\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0cb2\u0cb5\u0ccd \u0c85\u0cab\u0cc7\u0cb0\u0ccd \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0cb2\u0ccd\u0cb2\u0cbf \u0c88\u0cb5\u0cb0\u0cc6\u0c97\u0cc2 \u0c9a\u0cb0\u0ccd\u0c9a\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf\u0cb5\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc2 \u0c85\u0ca4\u0cc0 \u0cb9\u0cc6\u0c9a\u0ccd\u0c9a\u0cc1 \u0c97\u0cbe\u0cb8\u0cbf\u0cab\u0ccd \u0c97\u0cc6 \u0c92\u0cb3\u0c97\u0cbe\u0c97\u0cbf\u0cb0\u0cc1\u0cb5 \u0c88 \u0cb2\u0cb5\u0ccd \u0cb8\u0ccd\u0c9f\u0ccb\u0cb0\u0cbf \u0cac\u0c97\u0ccd\u0c97\u0cc6 \u0caf\u0cbe\u0cb5\u0ca4\u0ccd\u0ca4\u0cc2 \u0c87\u0cac\u0ccd\u0cac\u0cb0\u0cc2 \u0cac\u0cb9\u0cbf\u0cb0\u0c82\u0c97\u0cb5\u0cbe\u0c97\u0cbf \u0c92\u0caa\u0ccd\u0caa\u0cbf\u0c95\u0cca\u0c82\u0ca1\u0cbf\u0cb2\u0ccd\u0cb2!", "\u0c85\u0cae\u0cbf\u0ca4\u0cbe\u0cac\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe \u0c87\u0cac\u0ccd\u0cac\u0cb0\u0cc2 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0cb8\u0cbf\u0ca8\u0cbf\u0cae\u0cbe \u0cb0\u0c82\u0c97\u0ca6 \u0ca6\u0c82\u0ca4\u0c95\u0ca5\u0cc6\u0caf\u0cbe\u0c97\u0cbf\u0ca6\u0ccd\u0ca6 \u0ca8\u0c9f\u0cb0\u0cc1..\u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cc6 \u0caf\u0cbe\u0cb5\u0cbe\u0c97 \u0caa\u0ccd\u0cb0\u0cc0\u0ca4\u0cbf\u0caf \u0cae\u0cca\u0cb3\u0cc6\u0c95\u0cc6\u0caf\u0cca\u0ca1\u0cc6\u0ca6\u0cc1 \u0cb9\u0cc7\u0c97\u0cc6 \u0c95\u0cca\u0ca8\u0cc6\u0c97\u0cca\u0c82\u0ca1\u0cbf\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc7 \u0c95\u0cc1\u0ca4\u0cc2\u0cb9\u0cb2\u0ca6 \u0cb8\u0c82\u0c97\u0ca4\u0cbf\u0caf\u0cbe\u0c97\u0cbf\u0ca6\u0cc6\u2026", "\u0caa\u0ccd\u0cb0\u0cc7\u0cae \u0c95\u0cb9\u0cbe\u0ca8\u0cbf \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc7 \u0c87\u0cb2\u0ccd\u0cb2\u0cbf\u0c82\u0ca6\u2026", "1976 \u0cb0\u0cb2\u0ccd\u0cb2\u0cbf \u0cac\u0c82\u0c97\u0cbe\u0cb2\u0cbf \u0cb2\u0cc7\u0c96\u0c95 \u0ca8\u0cbf\u0cb0\u0c82\u0c9c\u0ca8 \u0c97\u0cc1\u0caa\u0ccd\u0ca4\u0cbe\u0cb0 \u0cac\u0c82\u0c97\u0cbe\u0cb2\u0cbf \u0c95\u0cbe\u0ca6\u0c82\u0cac\u0cb0\u0cbf '\u0cb0\u0cbe\u0ca4\u0ccd\u0cb0\u0cbf\u0cb0\u0ccd \u0caf\u0cbe\u0ca4\u0ccd\u0cb0\u0cbf' \u0c86\u0ca7\u0cb0\u0cbf\u0ca4 \u0c9a\u0cbf\u0ca4\u0ccd\u0cb0 '\u0ca6\u0ccb \u0c85\u0c82\u0c9c\u0cbe\u0ca8\u0cc6'\u00a0\u0cb8\u0cbf\u0ca8\u0cbf\u0cae\u0cbe\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cac\u0c9a\u0ccd\u0c9a\u0ca8\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe\u0cb0 \u0caa\u0ccd\u0cb0\u0cc7\u0cae \u0c95\u0cb9\u0cbe\u0ca8\u0cbf \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cbe\u0c97\u0cb2\u0cc7 \u0c85\u0cae\u0cbf\u0ca4\u0cbe\u0cac\u0ccd \u0c9c\u0caf\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf \u0c86\u0c97\u0cbf\u0ca4\u0ccd\u0ca4\u0cc1! \u0c86\u0cb0\u0c82\u0cad\u0ca6 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0 \u0c97\u0cc1\u0caa\u0ccd\u0ca4\u0ccd, \u0c97\u0cc1\u0caa\u0ccd\u0ca4\u0ccd \u0cb8\u0c82\u0cac\u0c82\u0ca7 \u0caf\u0cbe\u0cb0\u0cbf\u0c97\u0cc2 \u0ca4\u0cbf\u0cb3\u0cbf\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1..\u0c87\u0cac\u0ccd\u0cac\u0cb0\u0cc2 \u0cb0\u0cc7\u0c96\u0cbe \u0c85\u0cb5\u0cb0 \u0c97\u0cc6\u0cb3\u0cc6\u0caf\u0cb0\u0cca\u0cac\u0ccd\u0cac\u0cb0 \u0cac\u0c82\u0c97\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0c9c\u0cca\u0ca4\u0cc6\u0c97\u0cc2\u0ca1\u0cbf \u0c95\u0cc1\u0cb6\u0cb2\u0ccb\u0caa\u0cb0\u0cbf \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0c82\u0ca4\u0cc6! \u0c85\u0cb5\u0cc6\u0cb2\u0ccd\u0cb2\u0c95\u0ccd\u0c95\u0cbf\u0c82\u0ca4 \u0c87\u0c82\u0c9f\u0cb0\u0cc6\u0cb8\u0ccd\u0c9f\u0cbf\u0c82\u0c97\u0ccd \u0cb8\u0cc1\u0ca6\u0ccd\u0ca6\u0cbf \u0caf\u0cbe\u0cb5\u0cc1\u0ca6\u0cc6\u0c82\u0ca6\u0cb0\u0cc6 \u0cb0\u0cc7\u0c96\u0cbe \u0cae\u0ca4\u0ccd\u0ca4\u0cc1 \u0cac\u0c9a\u0ccd\u0c9a\u0ca8\u0ccd \u0c97\u0cc1\u0c9f\u0ccd\u0c9f\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac\u0cc1\u0ca6\u0cc1 \u0caf\u0cbe\u0cb0\u0cbf\u0c97\u0cc2 \u0ca4\u0cbf\u0cb3\u0cbf\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0c82\u0ca4\u0cc6..", "\u0c86 \u0c92\u0c82\u0ca6\u0cc1 \u0c98\u0c9f\u0ca8\u0cc6 \u0ca8\u0ca1\u0cc6\u0caf\u0cc1\u0cb5\u0cb5\u0cb0\u0cc6\u0c97\u0cc2 \u0cac\u0c9a\u0ccd\u0c9a\u0ca8\u0ccd \u0cae\u0ca4\u0ccd\u0ca4\u0cc1 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0cb2\u0cb5\u0ccd \u0c85\u0cab\u0cc7\u0cb0\u0ccd \u0caf\u0cbe\u0cb0 \u0c97\u0cae\u0ca8\u0cb5\u0ca8\u0ccd\u0ca8\u0cc2 \u0cb8\u0cc6\u0cb3\u0cc6\u0ca6\u0cbf\u0cb0\u0cb2\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1.", "\u0caf\u0cbe\u0cb5\u0cc1\u0ca6\u0cc1 \u0c86 \u0c98\u0c9f\u0ca8\u0cc6?", "1978\u0cb0\u0cb2\u0ccd\u0cb2\u0cbf \u0c97\u0c82\u0c97\u0cbe \u0c95\u0cc0 \u0cb8\u0ccc\u0c97\u0c82\u0ca7\u0ccd \u0cb8\u0cbf\u0ca8\u0cbf\u0cae\u0cbe\u0ca6 \u0c9a\u0cbf\u0ca4\u0ccd\u0cb0\u0cc0\u0c95\u0cb0\u0ca3\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0ca8\u0c9f\u0cbf \u0cb0\u0cc7\u0c96\u0cbe \u0c9c\u0cca\u0ca4\u0cc6 \u0cb8\u0cb9 \u0ca8\u0c9f\u0cb0\u0cca\u0cac\u0ccd\u0cac\u0cb0\u0cc1 \u0c85\u0cb8\u0cad\u0ccd\u0caf\u0cb5\u0cbe\u0c97\u0cbf \u0cb5\u0cb0\u0ccd\u0ca4\u0cbf\u0cb8\u0cbf\u0ca6\u0ccd\u0ca6\u0ca8\u0ccd\u0ca8\u0cc1 \u0c95\u0c82\u0ca1\u0cc1 \u0cac\u0cbf\u0c97\u0ccd \u0cac\u0cbf \u0ca4\u0cbe\u0cb3\u0ccd\u0cae\u0cc6 \u0c95\u0cb3\u0cc6\u0ca6\u0cc1\u0c95\u0cca\u0c82\u0ca1\u0cc1 \u0cb0\u0cc7\u0c97\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c88 \u0c98\u0c9f\u0ca8\u0cc6 \u0cac\u0cb3\u0cbf\u0c95 \u0cac\u0c9a\u0ccd\u0c9a\u0ca8\u0ccd \u0cb9\u0cbe\u0c97\u0cc2 \u0cb0\u0cc7\u0c96\u0cbe \u0c85\u0cab\u0cc7\u0cb0\u0ccd \u0cac\u0cc6\u0cb3\u0c95\u0cbf\u0c97\u0cc6 \u0cac\u0c82\u0ca6\u0cbf\u0ca4\u0ccd\u0ca4\u0cc1, \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0cae\u0cbe\u0ca7\u0ccd\u0caf\u0cae\u0ca6\u0cb5\u0cb0 \u0c97\u0cae\u0ca8\u0cb5\u0ca8\u0ccd\u0ca8\u0cc2 \u0cb8\u0cc6\u0cb3\u0cc6\u0ca6\u0cbf\u0ca4\u0ccd\u0ca4\u0cc1! \u0c87\u0cac\u0ccd\u0cac\u0cb0\u0cc2 \u0ca4\u0cae\u0ccd\u0cae \u0cac\u0c97\u0ccd\u0c97\u0cc6 \u0cb9\u0cac\u0ccd\u0cac\u0cbf\u0ca6 \u0cb8\u0cc1\u0ca6\u0ccd\u0ca6\u0cbf\u0caf\u0ca8\u0ccd\u0ca8\u0cc1 \u0ca4\u0cb3\u0ccd\u0cb3\u0cbf \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6 \u0c87\u0cac\u0ccd\u0cac\u0cb0\u0cc2 \u0c92\u0cac\u0ccd\u0cac\u0cb0\u0ca8\u0ccd\u0ca8\u0cca\u0cac\u0ccd\u0cac\u0cb0\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf \u0c9c\u0c97\u0c9c\u0ccd\u0c9c\u0cbe\u0cb9\u0cc0\u0cb0\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cbf\u0cb2\u0ccd \u0cb8\u0cbf\u0cb2\u0cbe \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0caf\u0cb6\u0ccd \u0c9b\u0ccb\u0caa\u0ccd\u0cb0\u0cbe \u0c95\u0cc2\u0ca1\u0cbe \u0c92\u0c82\u0ca6\u0cc1 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cbf\u0ca8 \u0c85\u0cab\u0cc7\u0cb0\u0ccd \u0c85\u0ca8\u0ccd\u0ca8\u0cc1 \u0c96\u0c9a\u0cbf\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cb0\u0cc1!", "\u0cb9\u0cc0\u0c97\u0cc6\u0caf\u0cc7 \u0cb0\u0cc7\u0c96\u0cbe, \u0c85\u0cae\u0cbf\u0ca4\u0cbe\u0cac\u0ccd \u0ca8\u0ca1\u0cc1\u0cb5\u0cbf\u0ca8 \u0c85\u0cab\u0cc7\u0cb0\u0ccd \u0c97\u0cbe\u0cb8\u0cbf\u0cab\u0ccd \u0cac\u0cc7\u0cb0\u0cc6, \u0cac\u0cc7\u0cb0\u0cc6 \u0cb0\u0cc2\u0caa\u0cc1 \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbe \u0cae\u0cbe\u0ca7\u0ccd\u0caf\u0cae\u0c97\u0cb3 \u0cb9\u0cc6\u0ca1\u0ccd \u0cb2\u0cc8\u0ca8\u0ccd\u0cb8\u0ccd \u0c86\u0c97\u0ca4\u0cca\u0ca1\u0c97\u0cbf\u0ca4\u0ccd\u0ca4\u0cc1. \u0cac\u0c9a\u0ccd\u0c9a\u0ca8\u0ccd, \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac\u0cc1\u0ca6\u0cc2 \u0c95\u0cc2\u0ca1\u0cbe \u0ca6\u0cca\u0ca1\u0ccd\u0ca1 \u0cb8\u0cc1\u0ca6\u0ccd\u0ca6\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0c8e\u0cb2\u0ccd\u0cb2\u0cbe \u0c8a\u0cb9\u0cbe\u0caa\u0ccb\u0cb9\u0c97\u0cb3\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0c87\u0c82\u0cac\u0cc1 \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0cb0\u0cc7\u0c96\u0cbe \u0c85\u0cb5\u0cb0\u0cc1 \u0cb0\u0cbf\u0cb7\u0cbf \u0c95\u0caa\u0cc2\u0cb0\u0ccd \u0cae\u0ca4\u0ccd\u0ca4\u0cc1 \u0ca8\u0cc0\u0ca4\u0cc2 \u0cb8\u0cbf\u0c82\u0c97\u0ccd \u0cb5\u0cbf\u0cb5\u0cbe\u0cb9 \u0cb8\u0cae\u0cbe\u0cb0\u0c82\u0cad\u0ca6\u0cb2\u0ccd\u0cb2\u0cbf \u0caa\u0cbe\u0cb2\u0ccd\u0c97\u0cca\u0c82\u0ca1\u0cbf\u0ca6\u0ccd\u0ca6\u0cc1!", "\u0cb9\u0ccc\u0ca6\u0cc1 \u0cb0\u0cc7\u0c96\u0cbe \u0c85\u0c82\u0ca6\u0cc1 \u0cb9\u0ca3\u0cc6\u0c97\u0cc6 \u0cb8\u0cbf\u0c82\u0ca7\u0cc2\u0cb0 \u0cae\u0ca4\u0ccd\u0ca4\u0cc1 \u0c95\u0cca\u0cb0\u0cb3\u0cb2\u0ccd\u0cb2\u0cbf \u0cae\u0cbe\u0c82\u0c97\u0cb2\u0ccd\u0caf \u0cb8\u0cc2\u0ca4\u0ccd\u0cb0 \u0ca7\u0cb0\u0cbf\u0cb8\u0cbf \u0cac\u0c82\u0ca6 \u0c95\u0cbe\u0cb0\u0ca3 \u0cae\u0ca6\u0cc1\u0cb5\u0cc6 \u0cae\u0c82\u0c9f\u0caa\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0 \u0c97\u0cae\u0ca8 \u0cb8\u0cc6\u0cb3\u0cc6\u0ca6\u0cbf\u0ca4\u0ccd\u0ca4\u0cc1. \u0cb0\u0cc7\u0c96\u0cbe \u201c\u0cb6\u0ccd\u0cb0\u0cc0\u0cae\u0ca4\u0cbf\u201d\u0caf \u0cb2\u0cc1\u0c95\u0ccd \u0ca8\u0cb2\u0ccd\u0cb2\u0cbf \u0cac\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0c9a\u0cb0\u0ccd\u0c9a\u0cc6\u0c97\u0cc2 \u0c97\u0ccd\u0cb0\u0cbe\u0cb8\u0cb5\u0cbe\u0caf\u0cbf\u0ca4\u0cc1.", "\u0ca4\u0ca6\u0ca8\u0c82\u0ca4\u0cb0 \u0cb8\u0cbf\u0ca8\u0cbf\u0cae\u0cbe \u0cb8\u0cc6\u0c9f\u0ccd \u0ca8\u0cb2\u0ccd\u0cb2\u0cbf\u0caf\u0cc2 \u0c85\u0cae\u0cbf\u0ca4\u0cbe\u0cac\u0ccd \u0cac\u0cb3\u0cbf \u0ca4\u0cc6\u0cb0\u0cb3\u0cbf \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cae\u0cbe\u0ca4\u0ca8\u0cbe\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1..\u0c87\u0ca6\u0cc1 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0c8e\u0cb2\u0ccd\u0cb2\u0cb0 \u0cb9\u0cc1\u0cac\u0ccd\u0cac\u0cc7\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0caf\u0cbe\u0c95\u0cc6\u0c82\u0ca6\u0cb0\u0cc6 \u0c8e\u0cb2\u0ccd\u0cb2\u0cb0\u0cc2 \u0c9c\u0caf\u0cbe \u0cb9\u0cc7\u0c97\u0cc6 \u0c87\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cb8\u0cb9\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb0\u0cac\u0cb9\u0cc1\u0ca6\u0cc1 \u0c8e\u0c82\u0cac \u0cac\u0c97\u0ccd\u0c97\u0cc6\u0caf\u0cc7 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.", "\u0c9c\u0caf\u0cbe \u0cac\u0c9a\u0ccd\u0c9a\u0ca8\u0ccd \u0cb5\u0cbf\u0cb7\u0caf \u0ca4\u0cbf\u0cb3\u0cbf\u0ca6 \u0cae\u0cc7\u0cb2\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc1 \u0c97\u0cca\u0ca4\u0ccd\u0ca4\u0cbe?", "\u0cb8\u0cbf\u0c82\u0ca7\u0cc2\u0cb0, \u0cae\u0c82\u0c97\u0cb3 \u0cb8\u0cc2\u0ca4\u0ccd\u0cb0 \u0ca7\u0cb0\u0cbf\u0cb8\u0cbf \u0cac\u0c82\u0ca6 \u0cb5\u0cbf\u0cb7\u0caf \u0cae\u0cbe\u0ca7\u0ccd\u0caf\u0cae\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0c95\u0c9f\u0cb5\u0cbe\u0c97\u0cbf, \u0c9a\u0cb0\u0ccd\u0c9a\u0cc6\u0caf\u0cbe\u0ca6 \u0cae\u0cc7\u0cb2\u0cc6 \u0c9c\u0caf\u0cbe \u0cac\u0c9a\u0ccd\u0c9a\u0ca8\u0ccd \u0ca8\u0c9f\u0cbf \u0cb0\u0cc7\u0c96\u0cbe \u0c85\u0cb5\u0cb0\u0ca8\u0ccd\u0ca8\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0c8a\u0c9f\u0c95\u0ccd\u0c95\u0cbe\u0c97\u0cbf \u0cae\u0ca8\u0cc6\u0c97\u0cc6 \u0c86\u0cb9\u0ccd\u0cb5\u0cbe\u0ca8 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c85\u0c82\u0ca6\u0cbf\u0ca8 \u0ca1\u0cbf\u0ca8\u0ccd\u0ca8\u0cb0\u0ccd \u0cb5\u0cc7\u0cb3\u0cc6 \u0c8f\u0ca8\u0ccd \u0cac\u0cc7\u0c95\u0cbe\u0ca6\u0ccd\u0cb0\u0cc2 \u0c86\u0c97\u0cb2\u0cbf \u0ca8\u0cbe\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0ca8\u0ca8\u0ccd\u0ca8 \u0c97\u0c82\u0ca1(\u0c85\u0cae\u0cbf\u0ca4\u0cbe\u0cac\u0ccd ) \u0ca8\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1\u0c95\u0cca\u0ca1\u0cb2\u0cbe\u0cb0\u0cc6 \u0c8e\u0c82\u0ca6\u0cc1 \u0c95\u0ca1\u0ccd\u0ca1\u0cbf\u0cae\u0cc1\u0cb0\u0cbf\u0ca6\u0c82\u0ca4\u0cc6 \u0cb9\u0cc7\u0cb3\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c85\u0cb7\u0ccd\u0c9f\u0cc7 \u0c85\u0cb2\u0ccd\u0cb2 \u0c88 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cc1 \u0c9c\u0caf\u0cbe \u0c95\u0cc2\u0ca1\u0cbe \u0cae\u0cc1\u0c9a\u0ccd\u0c9a\u0cbf\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0c82\u0ca4\u0cc6. \u0c95\u0cca\u0ca8\u0cc6\u0c97\u0cc6 \u0cb0\u0cc7\u0c96\u0cbe\u0c97\u0cc6 \u0cae\u0ca8\u0cb5\u0cb0\u0cbf\u0c95\u0cc6\u0caf\u0cbe\u0c97\u0ca4\u0cca\u0ca1\u0c97\u0cbf\u0ca6\u0ccd\u0ca6\u0cc1, \u0c92\u0c82\u0ca6\u0ccb \u0ca8\u0cbe\u0ca8\u0cc1 \u0cae\u0cbf\u0cb8\u0cb8\u0ccd \u0cac\u0c9a\u0ccd\u0c9a\u0ca8\u0ccd \u0c86\u0c97\u0cac\u0cc7\u0c95\u0cc1 \u0c87\u0cb2\u0ccd\u0cb2\u0cb5\u0cc7 \u0c8f\u0c95\u0cbe\u0c82\u0c97\u0cbf\u0caf\u0cbe\u0c97\u0cbf \u0c89\u0cb3\u0cbf\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0c82\u0ca4\u0cc6!", "\u0cb8\u0cc1\u0cae\u0cbe\u0cb0\u0cc1 1984\u0cb0 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cab\u0cbf\u0cb2\u0ccd\u0cae\u0ccd \u0cab\u0cc7\u0cb0\u0ccd \u0cae\u0ccd\u0caf\u0cbe\u0c97\u0c9c\u0cc0\u0ca8\u0ccd \u0c97\u0cc6 \u0cb0\u0cc7\u0c96\u0cbe \u0ca8\u0cc0\u0ca1\u0cbf\u0ca6\u0ccd\u0ca6 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf, \u0ca4\u0ca8\u0ccd\u0ca8 \u0cb9\u0cbe\u0c97\u0cc2 \u0c85\u0cae\u0cbf\u0ca4\u0cbe\u0cac\u0ccd \u0ca8\u0ca1\u0cc1\u0cb5\u0cbf\u0ca8 \u0cb8\u0c82\u0cac\u0c82\u0ca7\u0cb5\u0ca8\u0ccd\u0ca8\u0cc1 \u0ca4\u0cb3\u0ccd\u0cb3\u0cbf \u0cb9\u0cbe\u0c95\u0cbf\u0ca6\u0ccd\u0ca6\u0cb0\u0cc1.", "\u0caf\u0cbe\u0c95\u0cc6 \u0c87\u0ca6\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cae\u0cbe\u0ca1\u0cac\u0cc7\u0c95\u0cc1? \u0c85\u0cb5\u0cb0\u0cc1 \u0c85\u0cb5\u0cb0(\u0cac\u0c9a\u0ccd\u0c9a\u0ca8\u0ccd) \u0c87\u0cae\u0cc7\u0c9c\u0ccd, \u0c95\u0cc1\u0c9f\u0cc1\u0c82\u0cac, \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cbf\u0c95\u0cca\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0caf \u0cac\u0c97\u0ccd\u0c97\u0cc6\u0caf\u0cbe\u0c97\u0cb2\u0cbf, \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb5\u0cbf\u0cb7\u0caf\u0ca6 \u0cac\u0c97\u0ccd\u0c97\u0cc6 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0caf\u0cbe\u0c95\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cca\u0cb3\u0ccd\u0cb3\u0cac\u0cc7\u0c95\u0cc1? \u0ca8\u0cbe\u0ca8\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6, \u0c85\u0cb5\u0cb0\u0cc1 \u0ca8\u0ca8\u0ccd\u0ca8 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c92\u0c82\u0ca6\u0cc1 \u0cb5\u0cc7\u0cb3\u0cc6 \u0c88 \u0cac\u0c97\u0ccd\u0c97\u0cc6 \u0c85\u0cb5\u0cb0\u0cc1 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cbf\u0ca6\u0ccd\u0ca6\u0cb0\u0cc6 \u0c85\u0ca6\u0cc1 \u0c85\u0cb5\u0cb0\u0cc1 \u0c96\u0cbe\u0cb8\u0c97\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0ca8\u0cc1 \u0c87\u0ca6\u0cb0\u0cbf\u0c82\u0ca6 \u0ca4\u0cc1\u0c82\u0cac\u0cbe \u0ca8\u0cbf\u0cb0\u0cbe\u0cb8\u0cc6\u0c97\u0cca\u0cb3\u0c97\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6 \u0c8e\u0c82\u0ca6\u0cc1 \u0cb0\u0cc7\u0c96\u0cbe \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1. \u0cae\u0cbf\u0cb8\u0ccd\u0c9f\u0cb0\u0ccd \u0cac\u0c9a\u0ccd\u0c9a\u0ca8\u0ccd \u0c88\u0c97\u0cb2\u0cc2 \u0cb9\u0cb3\u0cc7 \u0cab\u0ccd\u0caf\u0cbe\u0cb6\u0ca8\u0ccd \u0cb5\u0ccd\u0caf\u0c95\u0ccd\u0ca4\u0cbf, \u0c85\u0cb5\u0cb0\u0cc1 \u0caf\u0cbe\u0cb0 \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc2 \u0ca8\u0ccb\u0caf\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2, \u0cb9\u0cc0\u0c97\u0cbe\u0c97\u0cbf \u0c85\u0cb5\u0cb0\u0cc1 \u0caf\u0cbe\u0c95\u0cc6 \u0c85\u0cb5\u0cb0 \u0caa\u0ca4\u0ccd\u0ca8\u0cbf \u0cae\u0ca8\u0cb8\u0ccd\u0cb8\u0ca8\u0ccd\u0ca8\u0cc1 \u0ca8\u0ccb\u0caf\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0ca6\u0cc1 \u0cae\u0cbe\u0cb0\u0ccd\u0cae\u0cbf\u0c95\u0cb5\u0cbe\u0c97\u0cbf \u0cb0\u0cc7\u0c96\u0cbe \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0cc1.", "\u0cac\u0c9a\u0ccd\u0c9a\u0ca8\u0ccd \u0caf\u0cbe\u0cb5\u0ca4\u0ccd\u0ca4\u0cc2 \u0ca4\u0cc1\u0c9f\u0cbf \u0cac\u0cbf\u0c9a\u0ccd\u0c9a\u0cbf\u0cb2\u0ccd\u0cb2!", "\u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0cb8\u0cc1\u0ca6\u0ccd\u0ca6\u0cbf\u0c97\u0cb3\u0cc1 \u0cb9\u0cb0\u0cbf\u0ca6\u0cbe\u0ca1\u0cbf\u0ca6\u0cb0\u0cc2 \u0c95\u0cc2\u0ca1\u0cbe \u0c85\u0cae\u0cbf\u0ca4\u0cbe\u0cac\u0ccd \u0cac\u0c9a\u0ccd\u0c9a\u0ca8\u0ccd \u0caf\u0cbe\u0cb5\u0ca4\u0ccd\u0ca4\u0cc2 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb5\u0cbe\u0c97\u0cbf \u0c87\u0cac\u0ccd\u0cac\u0cb0 \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0cc0\u0ca4\u0cbf\u0caf \u0cac\u0c97\u0ccd\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0cb9\u0cc7\u0cb3\u0cbf\u0c95\u0cc6\u0caf\u0ca8\u0ccd\u0ca8\u0cc1 \u0c95\u0cca\u0c9f\u0ccd\u0c9f\u0cbf\u0cb2\u0ccd\u0cb2\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cae\u0ca4\u0ccd\u0ca4\u0cca\u0c82\u0ca6\u0cc6\u0ca1\u0cc6 \u0cb0\u0cc7\u0c96\u0cbe \u0ca4\u0cbe\u0ca8\u0cc1 \u0caa\u0ccd\u0cb0\u0cc0\u0ca4\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c92\u0caa\u0ccd\u0caa\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0c88 \u0c87\u0cac\u0ccd\u0cac\u0cb0\u0cc1 \u0ca4\u0cbe\u0cb0\u0cbe \u0c9c\u0ccb\u0ca1\u0cbf \u0c9c\u0ca4\u0cc6\u0caf\u0cbe\u0c97\u0cbf \u0ca8\u0c9f\u0cbf\u0cb8\u0cbf\u0ca6\u0ccd\u0ca6 \u0c95\u0cca\u0ca8\u0cc6\u0caf \u0c9a\u0cbf\u0ca4\u0ccd\u0cb0 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8 \u0cb8\u0cbf\u0cb2\u0ccd \u0cb8\u0cbf\u0cb2\u0cbe!", "\u0cae\u0cc1\u0c96\u0cc7\u0cb6\u0ccd \u0c9c\u0cca\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0ca6 \u0cb0\u0cc7\u0c96\u0cbe\u2026", "\u0c85\u0cae\u0cbf\u0ca4\u0cbe\u0cac\u0ccd \u0cb9\u0cbe\u0c97\u0cc2 \u0cb0\u0cc7\u0c96\u0cbe \u0ca8\u0ca1\u0cc1\u0cb5\u0cbf\u0ca8 \u0caa\u0ccd\u0cb0\u0cc7\u0cae\u0ccd \u0c95\u0cb9\u0cbe\u0ca8\u0cbf\u0c97\u0cc6 \u0ca4\u0cc6\u0cb0\u0cc6 \u0cac\u0cbf\u0ca6\u0ccd\u0ca6 \u0cae\u0cc7\u0cb2\u0cc6, 1990\u0cb0 \u0cb9\u0cca\u0ca4\u0ccd\u0ca4\u0cbf\u0c97\u0cc6 \u0cb0\u0cc7\u0c96\u0cbe \u0cae\u0ca6\u0cc1\u0cb5\u0cc6\u0caf\u0cbe\u0c97\u0cb2\u0cc1 \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c88 \u0cac\u0c97\u0ccd\u0c97\u0cc6 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0cbf\u0ca1\u0cc1\u0c97\u0ca1\u0cc6\u0c97\u0cca\u0c82\u0ca1\u0cbf\u0cb0\u0cc1\u0cb5 \u0cb0\u0cc7\u0c96\u0cbe \u0c85\u0cb5\u0cb0 \u0c9c\u0cc0\u0cb5\u0ca8 \u0c9a\u0cb0\u0cbf\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf \u0cae\u0ca6\u0cc1\u0cb5\u0cc6 \u0ca8\u0ca1\u0cc6\u0ca6 \u0cac\u0c97\u0ccd\u0c97\u0cc6 \u0cb9\u0cc7\u0cb3\u0cbf\u0c95\u0cca\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cc7\u0c96\u0cbe \u0c89\u0ca6\u0ccd\u0caf\u0cae\u0cbf \u0cae\u0cc1\u0c96\u0cc7\u0cb6\u0ccd \u0c9c\u0cca\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u0cb2\u0c82\u0ca1\u0ca8\u0ccd \u0ca8\u0cb2\u0ccd\u0cb2\u0cbf \u0ca4\u0c82\u0c97\u0cbf\u0ca6\u0ccd\u0ca6 \u0c88 \u0c9c\u0ccb\u0ca1\u0cbf\u0c97\u0cc6 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb5\u0cc2 \u0ca4\u0cc1\u0c82\u0cac\u0cbe \u0cb8\u0cc1\u0c82\u0ca6\u0cb0\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6 \u0c92\u0c82\u0ca6\u0cc1 \u0cb5\u0cbe\u0cb0 \u0c95\u0cb3\u0cc6\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0cb0\u0cc7\u0c96\u0cbe\u0c97\u0cc6 \u0c86\u0c98\u0cbe\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1! \u0caf\u0cbe\u0c95\u0cc6\u0c82\u0ca6\u0cb0\u0cc6 \u0cae\u0cc1\u0c96\u0cc7\u0cb6\u0ccd \u0ca6\u0cbf\u0ca8\u0c82\u0caa\u0ccd\u0cb0\u0ca4\u0cbf \u0cb9\u0cb2\u0cb5\u0cbe\u0cb0\u0cc1 \u0cae\u0cbe\u0ca4\u0ccd\u0cb0\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cc7\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cc1 \u0c97\u0cae\u0ca8\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0ca6\u0cc7 \u0cae\u0cc1\u0c96\u0cc7\u0cb6\u0ccd \u0caf\u0cbe\u0cb5\u0cc1\u0ca6\u0ccb \u0cb8\u0cae\u0cb8\u0ccd\u0caf\u0cc6\u0caf\u0cb2\u0ccd\u0cb2\u0cbf\u0ca6\u0ccd\u0ca6\u0cbf\u0cb0\u0cac\u0cc7\u0c95\u0cc6\u0c82\u0ca6\u0cc1 \u0cb6\u0c82\u0c95\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c92\u0c82\u0ca6\u0cc1 \u0ca6\u0cbf\u0ca8 \u0ca8\u0cbf\u0cb8\u0ccd\u0ca4\u0cc7\u0c9c \u0c95\u0c82\u0c97\u0cb3\u0cbf\u0c82\u0ca6 \u0cb0\u0cc7\u0c96\u0cbe\u0cb3\u0ca8\u0ccd\u0ca8\u0cc1 \u0ca6\u0cbf\u0c9f\u0ccd\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cbe\u0c97..\u0ca8\u0ca8\u0ccd\u0ca8\u0cca\u0cb3\u0c97\u0cc6 \u2018\u0c8e\u0cac\u0cbf\u2019(\u0c85\u0cae\u0cbf\u0ca4\u0cbe\u0cac\u0ccd \u0cac\u0c9a\u0ccd\u0c9a\u0ca8\u0ccd) \u0c87\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cb0\u0c82\u0ca4\u0cc6!", "\u0cb8\u0cc1\u0cae\u0cbe\u0cb0\u0cc1 3 \u0ca4\u0cbf\u0c82\u0c97\u0cb3\u0cc1 \u0c95\u0cb3\u0cc6\u0caf\u0cc1\u0cb5\u0cb7\u0ccd\u0c9f\u0cb0\u0cb2\u0ccd\u0cb2\u0cbf \u0ca4\u0ca8\u0ccd\u0ca8 \u0c97\u0c82\u0ca1\u0ca8\u0cbf\u0c97\u0cc6 \u0cae\u0cbe\u0ca8\u0cb8\u0cbf\u0c95 \u0c85\u0cb8\u0ccd\u0cb5\u0cb8\u0ccd\u0ca5\u0ca4\u0cc6 \u0c87\u0cb0\u0cc1\u0cb5\u0cc1\u0ca6\u0cc1 \u0c97\u0cca\u0ca4\u0ccd\u0ca4\u0cbe\u0c97\u0cc1\u0ca4\u0ccd\u0ca4\u0cc6. \u0c95\u0cca\u0ca8\u0cc6\u0c97\u0cc2 \u0c88 \u0cb8\u0cae\u0cb8\u0ccd\u0caf\u0cc6\u0c97\u0cc6 \u0caa\u0cb0\u0cbf\u0cb9\u0cbe\u0cb0 \u0c95\u0c82\u0ca1\u0cc1\u0cb9\u0cbf\u0ca1\u0cbf\u0caf\u0cb2\u0cc1 \u0cb0\u0cc7\u0c96\u0cbe\u0c97\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0cb2\u0ccd\u0cb2. \u0c85\u0c82\u0ca4\u0cc2 \u0cae\u0cc1\u0c96\u0cc7\u0cb6\u0ccd \u0cb9\u0cbe\u0c97\u0cc2 \u0c85\u0cb5\u0cb0 \u0cae\u0ca8\u0cc6\u0caf\u0cb5\u0cb0\u0cbf\u0c82\u0ca6 \u0c85\u0c82\u0ca4\u0cb0 \u0c95\u0cbe\u0caf\u0ccd\u0ca6\u0cc1\u0c95\u0cca\u0cb3\u0ccd\u0cb3\u0cb2\u0cc1 \u0cb0\u0cc7\u0c96\u0cbe \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0ca6\u0cc7 \u0c85\u0cb5\u0cb0 \u0cae\u0ca8\u0cc6\u0caf\u0cb5\u0cb0 \u0ca6\u0cc2\u0cb0\u0cb5\u0cbe\u0ca3\u0cbf \u0c95\u0cb0\u0cc6\u0caf\u0ca8\u0ccd\u0ca8\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "\u0c92\u0c82\u0ca6\u0cc1 \u0ca6\u0cbf\u0ca8 \u0cae\u0cbe\u0ca8\u0cb8\u0cbf\u0c95 \u0c92\u0ca4\u0ccd\u0ca4\u0ca1\u0c95\u0ccd\u0c95\u0cc6, \u0c85\u0cb8\u0ccd\u0cb5\u0cb8\u0ccd\u0ca5\u0ca4\u0cc6\u0c97\u0cc6 \u0c92\u0cb3\u0c97\u0cbe\u0c97\u0cbf\u0ca6\u0ccd\u0ca6 \u0c97\u0c82\u0ca1 \u0cae\u0cc1\u0c96\u0cc7\u0cb6\u0ccd \u0ca4\u0ca8\u0ccd\u0ca8 \u0c95\u0ccb\u0ca3\u0cc6\u0caf\u0cb2\u0ccd\u0cb2\u0cbf \u0ca8\u0cc7\u0ca3\u0cbf\u0c97\u0cc6 \u0cb6\u0cb0\u0ca3\u0cbe\u0c97\u0cbf\u0ca6\u0ccd\u0ca6\u0cb0\u0cc1. \u0c95\u0cc7\u0cb5\u0cb2 \u0c8f\u0cb3\u0cc1 \u0ca4\u0cbf\u0c82\u0c97\u0cb3\u0cca\u0cb3\u0c97\u0cbe\u0c97\u0cbf \u0c87\u0cb7\u0ccd\u0c9f\u0cc6\u0cb2\u0ccd\u0cb2\u0cbe \u0c98\u0c9f\u0ca8\u0cc6 \u0cb0\u0cc7\u0c96\u0cbe\u0cb3 \u0cac\u0cbe\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cc1 \u0cb9\u0ccb\u0c97\u0cbf\u0ca4\u0ccd\u0ca4\u0cc1. \u0cb9\u0ccc\u0ca6\u0cc1 \u0cb0\u0cc7\u0c96\u0cbe \u0ca4\u0ca8\u0ccd\u0ca8 \u0c9c\u0cc0\u0cb5\u0ca8\u0ca6\u0cc1\u0ca6\u0ccd\u0ca6\u0c95\u0ccd\u0c95\u0cc2 \u0caa\u0ccd\u0cb0\u0cc0\u0ca4\u0cbf\u0caf \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0ca6\u0cc1\u0cb0\u0ca6\u0cc3\u0cb7\u0ccd\u0c9f\u0cb5\u0c82\u0ca4\u0cc6!", "\u0c92\u0c82\u0ca6\u0cc1 \u0c8a\u0cb9\u0cbe\u0caa\u0ccb\u0cb9\u0ca6 \u0caa\u0ccd\u0cb0\u0c95\u0cbe\u0cb0 \u0cb0\u0cc7\u0c96\u0cbe \u0ca4\u0ca8\u0ccd\u0ca8 19\u0ca8\u0cc7 \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0ca8\u0c9f \u0cb5\u0cbf\u0ca8\u0ccb\u0ca6\u0ccd \u0cae\u0cc6\u0cb9\u0ccd\u0cb0\u0cbe \u0c9c\u0ca4\u0cc6 \u0cb5\u0cbf\u0cb5\u0cbe\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0cc1! \u0cac\u0cb3\u0cbf\u0c95 \u0c88 \u0cac\u0c97\u0ccd\u0c97\u0cc6 \u0c87\u0ca6\u0cc1 \u0cb8\u0ca4\u0ccd\u0caf\u0c95\u0ccd\u0c95\u0cc6 \u0ca6\u0cc2\u0cb0\u0cb5\u0cbe\u0ca6 \u0cb5\u0cbf\u0cb7\u0caf \u0c8e\u0c82\u0ca6\u0cc1 \u0cb0\u0cc7\u0c96\u0cbe \u0cb8\u0ccd\u0caa\u0cb7\u0ccd\u0c9f\u0ca8\u0cc6 \u0c95\u0cca\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1.", "\u0caf\u0cb6\u0ccd \u0c95\u0cca\u0cb9\u0ccd\u0cb2\u0cbf \u0c9c\u0ca4\u0cc6 \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf\u0cb5\u0cbe\u0c97\u0cbf \u0cae\u0ca6\u0cc1\u0cb5\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0ca6\u0cc1 \u0c97\u0cc1\u0cb2\u0ccd\u0cb2\u0cc6\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0c85\u0ca6\u0cbe\u0ca6 \u0ca8\u0c82\u0ca4\u0cb0 \u0cac\u0cbe\u0cb2\u0cbf\u0cb5\u0cc1\u0ca1\u0ccd \u0ca8\u0c9f \u0c9c\u0cbf\u0ca4\u0cc7\u0c82\u0ca6\u0ccd\u0cb0 \u0c9c\u0ca4\u0cc6 \u0cb0\u0cc7\u0c96\u0cbe\u0c97\u0cc6 \u0cb8\u0c82\u0cac\u0c82\u0ca7 \u0c87\u0ca4\u0ccd\u0ca4\u0cc1 \u0c8e\u0c82\u0cac\u0cc1\u0ca6\u0cc1 \u0c92\u0c82\u0ca6\u0cc1 \u0c97\u0cbe\u0cb8\u0cbf\u0cab\u0ccd.", "*\u0ca8\u0cbe\u0c97\u0cc7\u0c82\u0ca6\u0ccd\u0cb0 \u0ca4\u0ccd\u0cb0\u0cbe\u0cb8\u0cbf"], "title": "\u0cac\u0c9a\u0ccd\u0c9a\u0ca8\u0ccd, \u0cb0\u0cc7\u0c96\u0cbe \u0cb0\u0cb9\u0cb8\u0ccd\u0caf \u0cb2\u0cb5\u0ccd \u0c95\u0cb9\u0cbe\u0ca8\u0cbf! \u0c9c\u0caf\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc1 \u0c97\u0cca\u0ca4\u0ccd\u0ca4\u0cbe"},
{"url": "https://www.udayavani.com/kannada/news/special/297021/it-should-be-a-test-for-kannada-recognition", "content": ["\u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c8e\u0c82\u0ca6\u0cc1\u00a0\u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cc1 \u0c98\u0ccb\u0cb7\u0cbf\u0cb8\u0cbf \u0c92\u0c82\u0ca6\u0cc1\u00a0\u0ca6\u0cb6\u0c95 \u0c95\u0cb3\u0cc6\u0caf\u0cbf\u0ca4\u0cc1(2008). \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0c86\u0c97\u0cbf\u0cb0\u0cc1\u0cb5 \u0c95\u0cc6\u0cb2\u0cb8 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0cb8\u0cc2\u0caf\u0cc6 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0ca4\u0cae\u0cbf\u0cb3\u0cbf\u0ca8 \u0caa\u0ccd\u0cb0\u0cbe\u0c9a\u0cc0\u0ca8 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0ca6\u0cc7\u0cb6\u0cbf\u0caf \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0ca6\u0cc6, \u0cb5\u0cbf\u0cb6\u0ccd\u0cb5\u0ca6 \u0cb9\u0cb2\u0cb5\u0cc1 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0c85\u0ca8\u0cc1\u0cb5\u0cbe\u0ca6\u0cbf\u0cb8\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0c97\u0cc2 \u0c95\u0cc7\u0c82\u0ca6\u0ccd\u0cb0 \u0ca8\u0cc6\u0cb0\u0cb5\u0cc1 \u0ca8\u0cc0\u0ca1\u0cb2\u0cc1 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cac\u0cb3\u0cb8\u0cc1\u0cb5 \u0c95\u0cc6\u0cb2\u0cb8 \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c86\u0c97\u0cbf\u0cb2\u0ccd\u0cb2.\u00a0", "\u0c95\u0ca8\u0ccd\u0ca8\u0ca1 \u0c95\u0cbe\u0cb5\u0cb2\u0cc1 \u0cb8\u0cae\u0cbf\u0ca4\u0cbf\u0caf \u0cae\u0cca\u0ca6\u0cb2(1983) \u0c85\u0ca7\u0ccd\u0caf\u0c95\u0ccd\u0cb7, \u0c95\u0ca8\u0ccd\u0ca8\u0ca1 \u0cb9\u0ccb\u0cb0\u0cbe\u0c9f\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cbf\u0c82\u0ca6 \u0cac\u0c82\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cbf\u0c8e\u0c82\u00a0\u0c86\u0ca6\u0cbe\u0c97 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc6\u0cb2\u0ccd\u0cb2 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0ca3\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0ca6\u0cc1 \u0c95\u0ca8\u0ccd\u0ca8\u0ca1\u0cbe\u0cad\u0cbf\u0cae\u0cbe\u0ca8\u0cbf\u0c97\u0cb3\u0cc1 \u0ca8\u0c82\u0cac\u0cbf\u0ca6\u0ccd\u0ca6\u0cb0\u0cc1. \u0c95\u0cc7\u0c82\u0ca6\u0ccd\u0cb0\u0ca6\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0ca6\u0cbe\u0c97 \u0c89\u0c97\u0ccd\u0cb0\u0cb5\u0cbe\u0c97\u0cbf \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cbf\u0cb8\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6, \u0c97\u0c9f\u0ccd\u0c9f\u0cbf\u0caf\u0cbe\u0ca6 \u0c95\u0ca8\u0ccd\u0ca8\u0ca1 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc7\u0ca8\u0cc2 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0caa\u0cb0\u0cbf\u0cb7\u0ccd\u0c95\u0cc3\u0ca4 \u0cae\u0cb9\u0cbf\u0cb7\u0cbf \u0cb5\u0cb0\u0ca6\u0cbf\u0c97\u0cc6 \u0c95\u0cbe\u0ca8\u0cc2\u0ca8\u0cc1 \u0cac\u0cb2 \u0ca8\u0cc0\u0ca1\u0cb2\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0cb6\u0cbe\u0cb2\u0cc6\u0c97\u0cb3 \u0cb8\u0cac\u0cb2\u0cc0\u0c95\u0cb0\u0ca3 \u0cb8\u0cae\u0cbf\u0ca4\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cb2\u0cbf\u0cb2\u0ccd\u0cb2. \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb0\u0cbe\u0c9c\u0c95\u0cc0\u0caf \u0cae\u0cbe\u0ca1\u0cbf\u0ca6\u0cb0\u0cc7 \u0cb9\u0cca\u0cb0\u0ca4\u0cc1 \u0cb8\u0cbf\u0c97\u0cc1\u0cb5 \u0cb8\u0cb5\u0cb2\u0ca4\u0ccd\u0ca4\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cb2\u0cbf\u0cb2\u0ccd\u0cb2. \u0cb9\u0cc0\u0c97\u0cc6 \u0c86\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cac\u0cb9\u0cc1\u0ca6\u0cbe\u0ca6 \u0cb8\u0c82\u0c97\u0ca4\u0cbf\u0c97\u0cb3\u0cc1 \u0cb8\u0cbe\u0c95\u0cb7\u0ccd\u0c9f\u0cbf\u0cb5\u0cc6.\u00a0", "\u0c86\u0cb6\u0caf\u0cbe \u0cac\u0ca6\u0ccd\u0ca6\u0ca4\u0cc7 \u0cb2\u0ccb\u0c95!\u0c88\u0c97 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0caa\u0c95\u0ccd\u0cb7\u0ca6 \u0cb8\u0cb0\u0ccd\u0c95\u0cbe\u0cb0 \u0cb0\u0c9a\u0ca8\u0cc6\u0caf\u0cbe\u0c97\u0cbf\u0ca6\u0cc6. \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0c86\u0cb6\u0cbe\u0cb5\u0cbe\u0ca6\u0cbf\u0c97\u0cb3\u0cc1. \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c85\u0cb8\u0ccd\u0cae\u0cbf\u0ca4\u0cc6\u0caf \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c95\u0ca8\u0ccd\u0ca8\u0ca1\u0ca6 \u0cac\u0c97\u0ccd\u0c97\u0cc6 \u0c97\u0cae\u0ca8 \u0cb9\u0cb0\u0cbf\u0cb8\u0cac\u0cb9\u0cc1\u0ca6\u0cc6\u0c82\u0cac \u0ca8\u0c82\u0cac\u0cbf\u0c95\u0cc6\u0caf\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0\u0c97\u0cb3\u0cc1 \u0cac\u0ca6\u0cb2\u0cbe\u2002\u0ca6\u0cbe\u0c97\u0cb2\u0cc6\u0cb2\u0ccd\u0cb2 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0cae\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \"\u0cb9\u0cca\u0cb8 \u0cb8\u0cb0\u0ccd\u0c95\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0cbe\u0ca3\u0cc1\u2002\u0cb5\u0cc1\u0ca6\u0cc1 \u0ca8\u0cae\u0c97\u0cc6 \u0cb9\u0cca\u0cb8\u0ca4\u0cc7\u0ca8\u0cb2\u0ccd\u0cb2. \u0c86\u0ca6\u0cb0\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cb9\u0cca\u0cb8 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u2002\u0c97\u0cb3\u0ca8\u0ccd\u0ca8\u0cc1 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6, \u0c85\u0cb5\u0cb0\u0cc1 \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0caf\u0cbe\u0cb5 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cc2 \u0c88\u0ca1\u0cc7\u0cb0\u0cbf\u0cb2\u0ccd\u0cb2' \u0c8e\u0c82\u0cac\u00a0\u0c97\u0cc6\u0cc2.\u0cb0\u0cc1.\u0c9a. \u0cae\u0cbe\u0ca4\u0cc1 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1 \u0cb9\u0cc7\u0c97\u0cc6 \u0c97\u0cae\u0ca8\u0cbf\u0cb8\u0cbf\u0cb5\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cb5\u0cc6. \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1 \u0c9a\u0cc1\u0ca8\u0cbe\u0cb5\u0ca3\u0cc6\u0caf \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0cb8\u0cae\u0cb8\u0ccd\u0caf\u0cc6 \u0cac\u0c97\u0ccd\u0c97\u0cc6\u00a0\u0cb9\u0cc7\u0cb3\u0cbf\u0cb5\u0cc6. \u0c85\u0cb2\u0ccd\u0caa\u0cb8\u0c82\u0c96\u0ccd\u0caf\u0cbe\u0ca4\u0cb0, \u0cae\u0cb9\u0cbf\u0cb3\u0cc6\u0caf\u0cb0 \u0cb9\u0cc0\u0c97\u0cc6 \u0c8e\u0cb2\u0ccd\u0cb2\u0cb0 \u0cac\u0c97\u0ccd\u0c97\u0cc6 \u0cad\u0cb0\u0caa\u0cc2\u0cb0 \u0c9c\u0ca8\u0caa\u0ccd\u0cb0\u0cbf\u0caf \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0c95\u0c9f\u0cbf\u0cb8\u0cbf\u0cb5\u0cc6(\u0c9c\u0ca8\u0caa\u0ccd\u0cb0\u0cbf\u0caf \u0caf\u0ccb\u0c9c\u0ca8\u0cc6\u0c97\u0cb3\u0cbf\u0c82\u0ca6 \u0ca8\u0cbe\u0ca1\u0cbf\u0ca8 \u0cb6\u0cbe\u0cb6\u0ccd\u0cb5\u0ca4 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cbf\u0c97\u0cc6 \u0cb9\u0ca3 \u0c95\u0cae\u0ccd\u0cae\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0c97\u0cbe\u0c97\u0cbf \u0cb6\u0cbe\u0cb6\u0ccd\u0cb5\u0ca4 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0c95\u0cc1\u0c82\u0c9f\u0cbf\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c85\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0c85\u0cb0\u0ccd\u0ca5\u0cb6\u0cbe\u0cb8\u0ccd\u0ca4\u0ccd\u0cb0\u0c9c\u0ccd\u0c9e\u0cb0\u0cc1). \u0c86\u0ca6\u0cb0\u0cc6, \u0caf\u0cbe\u0cb5 \u0caa\u0c95\u0ccd\u0cb7\u0cb5\u0cc2 \u0c95\u0ca8\u0ccd\u0ca8\u0ca1 \u0cb8\u0cae\u0cb8\u0ccd\u0caf\u0cc6\u0c97\u0cb3 \u0cb5\u0cbf\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0c97\u0c82\u0cad\u0cc0\u0cb0\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0cbf\u0cb8\u0cbf\u0cb2\u0ccd\u0cb2. \u0c95\u0cbe\u0c9f\u0cbe\u0c9a\u0cb0\u0c95\u0ccd\u0c95\u0cc6 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0cb5\u0cc6 \u0c8e\u0c82\u0cac\u0cc1\u0ca6\u0cc1 \u0caa\u0ccd\u0cb0\u0cbe\u0ca3\u0cbe\u0cb3\u0cbf\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0cb8\u0ccd\u0caa\u0cb7\u0ccd\u0c9f.", "\u0cb9\u0cc6\u0cae\u0ccd\u0cae\u0cc6\u0caf \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cbf\u0ca8 \u0cb8\u0cbe\u0ca7\u0ca8\u0cc6 \u0c8b\u0ca3\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf\u0ca6\u0cc6\u00a0\u0cae\u0cb3\u0cc6 \u0c87\u0cb2\u0ccd\u0cb2, \u0cac\u0cc6\u0cb3\u0cc6 \u0c87\u0cb2\u0ccd\u0cb2...\u0cac\u0c82\u0ca6 \u0cac\u0cc6\u0cb3\u0cc6\u0c97\u0cc6 \u0cac\u0cc6\u0cb2\u0cc6 \u0c87\u0cb2\u0ccd\u0cb2, \u0cac\u0ca6\u0cc1\u0c95\u0ccb\u0ca6\u0cc1 \u0cb9\u0cc7\u0c97\u0cc6 \u0c8e\u0ca8\u0ccd\u0ca8\u0cc1\u0cb5 \u0cb8\u0ccd\u0ca5\u0cbf\u0ca4\u0cbf \u0cb0\u0cc8\u0ca4\u0ca8\u0ca6\u0ccd\u0ca6\u0cc1. \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6\u0c97\u0cc6 \u0cb6\u0cb0\u0ca3\u0cbe\u2002\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cb5\u0cb0 \u0cb8\u0c82\u0c96\u0ccd\u0caf\u0cc6 \u0ca6\u0cb6\u0c95\u0c97\u0cb3\u0cbf\u0c82\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb8\u0cb0\u0cbe\u0cb8\u0cb0\u0cbf\u0c97\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cbf\u0ca6\u0cc6. \u0ca8\u0c97\u0cb0\u0ca6\u0cb2\u0ccd\u0cb2\u0cbf \u0ca8\u0cc6\u0cb2\u0cc6\u0cb8\u0cbf\u0cb0\u0cc1\u0cb5 \u0cb9\u0cc6\u0c9a\u0ccd\u0c9a\u0cc1 \u0c95\u0cb2\u0cbf\u0caf\u0ca6\u0cb5\u0cb0 \u0c89\u0ca6\u0ccd\u0caf\u0ccb\u0c97 \u0c8e\u0cb7\u0ccd\u0c9f\u0cc1 \u0cad\u0ca6\u0ccd\u0cb0, \u0c85\u0ca6\u0cc1 \u0c89\u0ca6\u0ccd\u0caf\u0ccb\u0c97\u0cb5\u0cc7? \u0c85\u0ca8\u0ccd\u0ca8\u0cc1\u0cb5 \u0cae\u0cbe\u0ca4\u0cc2 \u0c87\u0ca6\u0cc6. \u0c87\u0c82\u0ca4\u0cb9 \u0cb5\u0cbf\u0c9a\u0cbe\u0cb0\u0c97\u0cb3\u0cbf\u0c97\u0cc6 \u0c86\u0cb3\u0cc1\u0cb5\u0cb5\u0cb0\u0cc1 \u0c86\u0ca6\u0ccd\u0caf \u0c97\u0cae\u0ca8 \u0ca8\u0cc0\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0caf\u0cbe\u0cb0\u0cc2 \u0c85\u0cb2\u0ccd\u0cb2\u0c97\u0cb3\u0cc6\u0caf\u0cb2\u0cbe\u0c97\u0ca6\u0cc1.", "\u0c92\u0c82\u0ca6\u0cbe\u0ca8\u0cc6\u0cc2\u0c82\u0ca6\u0cc1 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb6\u0ccd\u0cb0\u0cc0\u0cae\u0c82\u0ca4 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc6\u0ca8\u0cbf\u0cb8\u0cbf\u0ca6\u0ccd\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0c88\u0c97 \u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cac\u0ca1\u0ca4\u0ca8\u0ca6 10 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc6\u0ca8\u0cbf\u0cb8\u0cbf\u0ca6\u0cc6. \u0c95\u0cc8\u0c97\u0cbe\u0cb0\u0cbf\u0c95\u0cbe \u0cb0\u0c82\u0c97\u0ca6 \u0cae\u0cc1\u0c82\u0c9a\u0cc2\u0ca3\u0cbf \u0cb0\u0cbe\u0c9c\u0ccd\u0caf\u0cb5\u0cbe\u0c97\u0cbf\u0ca6\u0ccd\u0ca6 \u0c95\u0cb0\u0ccd\u0ca8\u0cbe\u0c9f\u0c95 \u0c87\u0c82\u0ca6\u0cc1 9\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cbf\u0cb3\u0cbf\u0ca6\u0cbf\u0ca6\u0cc6 (National Council Off Applied Economics Research-2017 Report) 11\u0ca8\u0cc6\u0caf \u0caa\u0c82\u0c9a\u0cb5\u0cbe\u0cb0\u0ccd\u0cb7\u0cbf\u0c95 \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0\u0cbe\u0c96\u0c82\u0ca1 \u0ca8\u0cbf\u0c97\u0ca6\u0cbf\u0ca4 \u0c97\u0cc1\u0cb0\u0cbf 9.9%\u0ca8\u0ccd\u0ca8\u0cc1 \u0cae\u0cc0\u0cb0\u0cbf 13.65%\u0cb0\u0cb7\u0ccd\u0c9f\u0cc1, \u0cac\u0cbf\u0cb9\u0cbe\u0cb0 \u0ca8\u0cbf\u0c97\u0ca6\u0cbf\u0ca4 \u0ca6\u0cb0 7.60%\u0c95\u0ccd\u0c95\u0cc6 \u0caa\u0ccd\u0cb0\u0ca4\u0cbf\u0caf\u0cbe\u0c97\u0cbf 10.15% \u0cac\u0cc6\u0cb3\u0cb5\u0ca3\u0cbf\u0c97\u0cc6\u0caf\u0ca8\u0ccd\u0ca8\u0cc1 \u0ca6\u0cbe\u0c96\u0cb2\u0cbf\u0cb8\u0cbf\u0ca6\u0cc6. \u0ca8\u0c82\u0ca4\u0cb0\u0ca6 \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf \u0c97\u0cc1\u0c9c\u0cb0\u0cbe\u0ca4\u0ccd\u200c \u0c87\u0ca6\u0ccd\u0ca6\u0cb0\u0cc6, \u0c95\u0cb0\u0ccd\u0ca8\u0cbe\u0c9f\u0c95 \u0ca8\u0cbf\u0c97\u0ca6\u0cbf\u0ca4 11.20%\u0c95\u0ccd\u0c95\u0cc6 \u0caa\u0ccd\u0cb0\u0ca4\u0cbf\u0caf\u0cbe\u0c97\u0cbf 6.97% \u0cb0\u0cb7\u0ccd\u0c9f\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0\u00a0\u0cb8\u0cbe\u0ca7\u0cbf\u0cb8\u0cbf 14\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6. \u0c86\u0cb9\u0cbe\u0cb0 \u0ca7\u0cbe\u0ca8\u0ccd\u0caf\u0c97\u0cb3 \u0c89\u0ca4\u0ccd\u0caa\u0cbe\u0ca6\u0ca8\u0cc6\u0caf\u0cc1 2010-11\u0cb0\u0cb2\u0ccd\u0cb2\u0cbf 140 \u0cb2\u0c95\u0ccd\u0cb7 \u0c9f\u0ca8\u0ccd\u200c\u0c97\u0cb3\u0cb7\u0ccd\u0c9f\u0cc1 \u0c87\u0ca6\u0ccd\u0ca6\u0cc1\u0ca6\u0cc1 2015-16\u0cb0\u0cb2\u0ccd\u0cb2\u0cbf 110 \u0c9f\u0ca8\u0ccd\u200c\u0c97\u0cb3\u0cbf\u0c97\u0cc6 \u0c95\u0cc1\u0cb8\u0cbf\u0ca6\u0cbf\u0ca6\u0cc6. \u0cb0\u0cbe\u0c9c\u0ccd\u0caf\u0ca6 \u0c92\u0c9f\u0ccd\u0c9f\u0cc1 \u0c86\u0c82\u0ca4\u0cb0\u0cbf\u0c95 \u0c89\u0ca4\u0ccd\u0caa\u0ca8\u0ccd\u0ca8\u0c95\u0ccd\u0c95\u0cc6 \u0c95\u0cc3\u0cb7\u0cbf\u0caf \u0c95\u0cc6\u0cc2\u0ca1\u0cc1\u0c97\u0cc6 1993-94\u0cb0\u0cb2\u0ccd\u0cb2\u0cbf 38.1% \u0cb0\u0cb7\u0ccd\u0c9f\u0cbf\u0ca6\u0ccd\u0ca6\u0cc1\u0ca6\u0cc1 12.3%\u0c95\u0ccd\u0c95\u0cbf\u0cb3\u0cbf\u0ca6\u0cbf\u0ca6\u0cc6. \u0c92\u0c82\u0ca6\u0cc6\u0cb0\u0ca1\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c89\u0cb3\u0ca6\u0cc6\u0cb2\u0ccd\u0cb2 \u0cb0\u0c82\u0c97\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae \u0cb9\u0cc6\u0cae\u0ccd\u0cae\u0cc6\u0caf \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cbf\u0ca8 \u0cb8\u0cbe\u0ca7\u0ca8\u0cc6 \u0c8b\u0ca3\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf\u0ca6\u0cc6 (\u0cb9\u0cbf\u0ca8\u0ccd\u0ca8\u0cc6\u0ca1\u0cc6).\u00a0", "\u0c87\u0cb5\u0cc6\u0cb2\u0ccd\u0cb2\u0ca6\u0cb0 \u0c9c\u0ca4\u0cc6\u0c97\u0cc6 \u0c95\u0cbe\u0ca8\u0cc2\u0ca8\u0cc1, \u0cb6\u0cbe\u0c82\u0ca4\u0cbf\u0caa\u0cbe\u0cb2\u0ca8\u0cc6\u0caf\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u2002\u0c95\u0ca6 \u0caa\u0cca\u0cb2\u0cc0\u0cb8\u0ccd\u200c \u0c89\u0ca4\u0ccd\u0ca4\u0cae \u0c8e\u0ca8\u0ccd\u0ca8\u0cc1\u0cb5 \u0c95\u0cbe\u0cb2\u0cb5\u0cc6\u0cc2\u0c82\u0ca6\u0cbf\u0ca4\u0ccd\u0ca4\u0cc1. \u0c88\u0c97 \u0c85\u0ca6\u0cc1 \u0c87\u0ca4\u0cbf\u0cb9\u0cbe\u0cb8. \u0c95\u0ccb\u0cae\u0cc1 \u0c97\u0cb2\u0cad\u0cc6\u0caf\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6 \u0cac\u0cbf\u0c9f\u0ccd\u0c9f\u0cb0\u0cc6 \u0c95\u0cb0\u0ccd\u0ca8\u0cbe\u0c9f\u0c95 2\u0ca8\u0cc6\u0caf \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6. \u0cb0\u0cbe\u0c9c\u0c95\u0cc0\u0caf \u0cb8\u0cc7\u0ca1\u0cbf\u0ca8 \u0c95\u0cc6\u0cc2\u0cb2\u0cc6 \u0cac\u0cbf\u0cb9\u0cbe\u0cb0, \u0cac\u0c82\u0c97\u0cbe\u0cb3, \u0c86\u0c82\u0ca7\u0ccd\u0cb0, \u0c95\u0cc7\u0cb0\u0cb3 \u0cae\u0cc1\u0c82\u0ca4\u0cbe\u0ca6 \u0cb0\u0cbe\u0c9c\u0ccd\u0caf\u0c97\u0cb3\u0cb2\u0ccd\u0cb2\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c85\u0c9a\u0ccd\u0c9a\u0cb0\u0cbf\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c95\u0cbe\u0cb2\u0cb5\u0cc6\u0cc2\u0c82\u0ca6\u0cbf\u0ca4\u0ccd\u0ca4\u0cc1. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cc7 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb5\u0cc6. \u0c87\u0ca6\u0cb0 \u0c9c\u0cc6\u0cc2\u0ca4\u0cc6\u0c97\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cbf\u2002\u0ca8\u0cb2\u0ccd\u0cb2\u0cbf \u0cae\u0cbe\u0ca6\u0c95\u0cb5\u0cb8\u0ccd\u0ca4\u0cc1\u0c97\u0cb3 \u0cb5\u0ccd\u0caf\u0cbe\u0caa\u0cbe\u0cb0 \u0c95\u0cb3\u0cc6\u0ca6 3 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf 5 \u0caa\u0c9f\u0ccd\u0c9f\u0cc1 \u0cb9\u0cc6\u0c9a\u0ccd\u0c9a\u0cbf\u0ca6\u0cc6 \u0c8e\u0c82\u0cac \u0c86\u0ca4\u0c82\u0c95\u0c95\u0cbe\u0cb0\u0cbf \u0cb5\u0cb0\u0ca6\u0cbf \u0caa\u0ccd\u0cb0\u0c95\u0c9f\u0cb5\u0cbe\u0c97\u0cbf\u0ca6\u0cc6. \u0c87\u0cb5\u0cc1\u0c97\u0cb3 \u0cac\u0c97\u0ccd\u0c97\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0c97\u0cae\u0ca8 \u0cb8\u0cc6\u0cb3\u0cc6\u0caf\u0cb2\u0cc1 \u0cb8\u0cbe\u0c95\u0cb7\u0ccd\u0c9f\u0cc1 \u0cb8\u0c82\u0cb8\u0ccd\u0ca5\u0cc6, \u0c9c\u0ca8 \u0c87\u0ca6\u0ccd\u0ca6\u0cbe\u0cb0\u0cc6. \u0c87\u0cb5\u0cc6\u2002\u0cb2\u0ccd\u0cb2\u0c95\u0ccd\u0c95\u0cc2 \u0cb8\u0cb0\u0ccd\u0c95\u0cbe\u0cb0 \u0c97\u0cae\u0ca8 \u0ca8\u0cc0\u0ca1\u0cb2\u0cc7\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1 \u0caa\u0ccd\u0cb0\u0cb6\u0ccd\u0ca8\u0cbe\u0ca4\u0cc0\u0ca4. \u0c9c\u0ca4\u0cc6\u0c97\u0cc6 \u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cc1-\u0ca8\u0cc1\u0ca1\u0cbf, \u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3\u0cc1 \u0caa\u0ccd\u0cb0\u0c9c\u0ccd\u0cb5\u0cb2\u0cbf\u0cb8\u0cac\u0cc7\u0c95\u0cb2\u0ccd\u0cb2\u0cb5\u0cc7?\u00a0", "\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0caa\u0c95\u0ccd\u0cb7\u0c97\u0cb3\u0cbf\u0c97\u0cc6 \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0ca4 \u0cac\u0cc7\u0c95\u0cc1; \u0cb9\u0cbf\u0ca4 \u0cac\u0cc7\u0c95\u0cbf\u0cb2\u0ccd\u0cb2\u00a0\u0c95\u0ca8\u0ccd\u0ca8\u0ca1\u0ca8\u0cbe\u0ca1\u0cc1-\u0ca8\u0cc1\u0ca1\u0cbf, \u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3 \u0cb9\u0cbf\u0ca4\u0cb0\u0c95\u0ccd\u0cb7\u0ca3\u0cc6\u0caf \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0caa\u0c95\u0ccd\u0cb7\u0c97\u0cb3\u0cc2 \u0cb8\u0cae\u0cbe\u0ca8 \u0cae\u0ca8\u0cb8\u0ccd\u0c95\u0cb0\u0cc1. \u0c95\u0ca8\u0ccd\u0ca8\u0ca1\u0cbf\u0c97\u0cb0 \u0cae\u0ca4 \u0cae\u0cbe\u0ca4\u0ccd\u0cb0 \u0cac\u0cc7\u0c95\u0cc1, \u0cb9\u0cbf\u0ca4 \u0cac\u0cc7\u0c95\u0cbf\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf \u0ca8\u0cbe\u0ca1\u0cbf\u0ca8 \u0c9c\u0ca8\u0cb0 \u0cb8\u0cae\u0cb8\u0ccd\u0caf\u0cc6, \u0ca8\u0cbe\u0ca1\u0cc1-\u0ca8\u0cc1\u0ca1\u0cbf-\u0cb8\u0c82\u0cb8\u0ccd\u0c95\u0cc3\u0ca4\u0cbf\u0c97\u0cb3 \u0cb0\u0c95\u0ccd\u0cb7\u0ca3\u0cc6\u0c97\u0cc6 \u0cb8\u0cb0\u0ccd\u0c95\u0cbe\u0cb0 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0ca8\u0ccd\u0ca8\u0ca1\u0cbe\u0cb8\u0c95\u0ccd\u0ca4\u0cb0\u0cc1 \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0c95\u0cb0\u0ccd\u0ca8\u0cbe\u0c9f\u0c95\u2002\u0cb5\u0ca8\u0ccd\u0ca8\u0cc1 \u0cb8\u0ccd\u0cb5\u0cb0\u0ccd\u0c97 \u0cae\u0cbe\u0ca1\u0cbf\u0cac\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6\u0c82\u0cac \u0cad\u0ccd\u0cb0\u0cae\u0cc6\u0caf\u0cbf\u0c82\u0ca6\u0cb2\u0ccd\u0cb2. \u0ca8\u0cb0\u0c95 \u0cae\u0cbe\u0ca1\u0ca6\u0cbf\u0ca6\u0ccd\u0ca6\u0cb0\u0cc6 \u0cb8\u0cbe\u0c95\u0cc1 \u0c8e\u0c82\u0cac\u0cc1\u0ca6\u0c95\u0ccd\u0c95\u0cbe\u0ca6\u0cb0\u0cc2 \u0cb9\u0cc7\u0cb3\u0cb2\u0cc7\u0cac\u0cc7\u0c95\u0cc1. \u0ca8\u0cbe\u0ca1\u0cc1-\u0ca8\u0cc1\u0ca1\u0cbf \u0cb8\u0cae\u0cb8\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0ca4\u0cbf\u0cb3\u0cbf\u0cb8\u0cb2\u0cc7\u0cac\u0cc7\u0c95\u0cc1. \u0ca8\u0cbf\u0cb0\u0c82\u0ca4\u0cb0\u2002\u0cb5\u0cbe\u0c97\u0cbf \u0cb9\u0cc7\u0cb3\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cac\u0cc7\u0c95\u0cc1. \u0c86\u0c97 \u0c92\u0cb3\u0ccd\u0cb3\u0cc6\u0caf\u0ca6\u0cbe\u0c97\u0ca6\u0cc6 \u0c87\u0ca6\u0ccd\u0ca6\u0cb0\u0cc2 \u0c95\u0cc6\u0c9f\u0ccd\u0c9f\u0ca6\u0cbe\u0c97\u0cc1\u2002\u0cb5\u0cc1\u0ca6\u0cc1 \u0ca4\u0caa\u0ccd\u0caa\u0cac\u0cb9\u0cc1\u0ca6\u0cc1.", "\u0ca4\u0c95\u0ccd\u0cb7\u0ca3\u0c95\u0ccd\u0c95\u0cc6 \u0cb8\u0cb0\u0ccd\u0c95\u0cbe\u0cb0 \u0c97\u0cae\u0ca8\u0cbf\u0cb8\u0cac\u0cc6\u0c95\u0cbe\u0ca6 \u0cb8\u0c82\u0c97\u0ca4\u0cbf\u0c97\u0cb3\u0cc1:1. \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97 \u0c85\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c95\u0ca8\u0cb8\u0cbe\u0c97\u0cbf\u0caf\u0cc7 \u0c87\u0ca6\u0cc6. \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6; \u0cb0\u0c9a\u0ca8\u0cbe\u0ca4\u0ccd\u0cae\u0c95\u0cb5\u0cbe\u0c97\u0cbf \u0ca6\u0cb6\u0c95\u0c97\u0cb3\u0cbf\u0c82\u0ca6 \u0cac\u0c82\u0ca6 \u0caf\u0cbe\u0cb5 \u0cb8\u0cb0\u0ccd\u0c95\u0cbe\u0cb0\u0cb5\u0cc2 \u0c8f\u0ca8\u0cc2 \u0cae\u0cbe\u0ca1\u0cbf\u0cb2\u0ccd\u0cb2. \u0c95\u0ca8\u0ccd\u0ca8\u0ca1 \u0c85\u0cad\u0cbf\u2002\u0cb5\u0cc3\u0ca6\u0ccd\u0ca7\u0cbf \u0caa\u0ccd\u0cb0\u0cbe\u0ca7\u0cbf\u0c95\u0cbe\u0cb0\u0cb5\u0cc7 2008\u0cb0\u0cbf\u0c82\u0ca6 \"\u0cb8\u0ccd\u0ca5\u0cb3\u0cc0\u0caf\u0cb0\u0cbf\u0c97\u0cc6 \u0c89\u0ca6\u0ccd\u0caf\u0ccb\u0c97 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0ca8\u0cc0\u0ca4\u0cbf\u0caf\u0cbe\u0c97\u0cb2\u0cbf' \u0c8e\u0c82\u0ca6\u0cc1 \u0caa\u0ccd\u0cb0\u0ca4\u0cbf\u0caa\u0cbe\u0ca6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6.\u00a0\u0c86\u0ca6\u0cb0\u0cc6 \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cbe\u0c97\u0cbf\u0caf\u0cc7 \u0c87\u0cb2\u0ccd\u0cb2. \u0c87\u0ca6\u0ca8\u0ccd\u0ca8\u0cc1\u00a0\u0c86\u0ca6\u0ccd\u0caf\u0ca4\u0cc6 \u0cae\u0cc7\u0cb2\u0cc6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cc6\u0cc2\u0ca1\u0ca8\u0cc6 \u0cb5\u0ccd\u0caf\u0cb5\u0cb9\u0cb0\u0cbf\u0cb8\u0cac\u0cc7\u0c95\u0cc1.\u00a0", "2.\u00a0\u0caa\u0cb0\u0cbf\u0cb7\u0ccd\u0c95\u0cc3\u0ca4 \u0cae\u0cb9\u0cbf\u0cb7\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cc1\u0cb5 \u0cae\u0ca4\u0ccd\u0ca4\u0cc1 \u0c85\u0ca6\u0c95\u0ccd\u0c95\u0cc6 \u0c95\u0cbe\u0ca8\u0cc2\u0ca8\u0cc1 \u0cac\u0cb2 \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8\u0cb5\u0cc7 \u0c86\u0c97\u0cbf\u0cb2\u0ccd\u0cb2. \u0c85\u0ca6\u0ca8\u0ccd\u0ca8\u0cc1 \u0cae\u0cca\u0ca6\u0cb2 \u0c85\u0ca7\u0cbf\u0cb5\u0cc7\u0cb6\u0ca8\u0ca6\u0cb2\u0ccd\u0cb2\u0cc7 \u0cb8\u0ca6\u0ca8\u0ca6\u0cb2\u0ccd\u0cb2\u0cbf \u0cae\u0c82\u0ca1\u0cbf\u0cb8\u0cbf \u0c95\u0cbe\u0ca8\u0cc2\u0ca8\u0cbf\u0ca8 \u0cac\u0cb2 \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cac\u0cc7\u0c95\u0cc1.", "3.\u00a0\u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0ca8\u0ca1\u0cc6\u0cb8\u0cc1\u0cb5 \u0c8e\u0cb2\u0ccd\u0cb2 \u0cb8\u0ccd\u0caa\u0cb0\u0ccd\u0ca7\u0cbe\u0ca4\u0ccd\u0cae\u0c95 \u0caa\u0cb0\u0cc0\u0c95\u0ccd\u0cb7\u0cc6\u0c97\u0cb3\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0cbf\u0c97\u0cb0\u0cc1 \u0cac\u0cbf\u0cb9\u0cbe\u0cb0, \u0c86\u0c82\u0ca7\u0ccd\u0cb0, \u0c95\u0cc7\u0cb0\u0cb3 \u0cae\u0cc1\u0c82\u0ca4\u0cbe\u0ca6 \u0cb0\u0cbe\u0c9c\u0ccd\u0caf\u0c97\u0cb3 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0c82\u0ca4\u0cc6 \u0cb9\u0cc6\u0c9a\u0ccd\u0c9a\u0cc1 \u0cae\u0c82\u0ca6\u0cbf \u0c85\u0caf\u0ccd\u0c95\u0cc6\u0caf\u0cbe\u0c97\u2002\u0ca6\u0cbf\u0cb0\u0cb2\u0cc1 \u0c95\u0cbe\u0cb0\u0ca3, \u0c86 \u0cb0\u0cbe\u0c9c\u0ccd\u0caf\u0c97\u0cb3\u0c82\u0ca4\u0cc6 \u0caa\u0cb0\u0cc0\u0c95\u0ccd\u0cb7\u0cc6 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0c87\u0cb0\u0cc1\u0cb5 \u0ca4\u0cb0\u0cac\u0cc7\u0ca4\u0cbf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0ca8\u0cae\u0ccd\u0cae\u0cb2\u0ccd\u0cb2\u0cbf\u0cb2\u0ccd\u0cb2\u0ca6\u0cbf\u0cb0\u0cc1\u0cb5\u0cc1\u0ca6\u0cc7 \u0c86\u0c97\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0 \u0ca4\u0cc1\u0cb0\u0ccd\u0ca4\u0cc1 \u0c97\u0cae\u0ca8 \u0ca8\u0cc0\u0ca1\u0cbf \u0ca8\u0cae\u0ccd\u0cae\u0cb2\u0ccd\u0cb2\u0cc2 \u0ca4\u0cb0\u0cac\u0cc7\u0ca4\u0cbf \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cac\u0cc7\u0c95\u0cc1.", "4. \u0c95\u0ca8\u0ccd\u0ca8\u0ca1\u0ca6\u0cb2\u0ccd\u0cb2\u0cbf \u0c9f\u0cbf\u0caa\u0ccd\u0caa\u0ca3\u0cbf\u0c97\u0cb3\u0cbf\u0cb2\u0ccd\u0cb2\u0ca6 \u0c95\u0ca1\u0ca4\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb0\u0cb8\u0ccd\u0c95\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0ca8\u0cbf\u0cb0\u0ccd\u0ca3\u0caf\u0cb5\u0ca8\u0ccd\u0ca8\u0cc1 \u0c95\u0cc8\u0c97\u0cc6\u0cc2\u0c82\u0ca1\u0cc1 \u0c86\u0ca1\u0cb3\u0cbf\u0ca4 \u0cad\u0cbe\u0cb7\u0cc6\u2002\u0caf\u0cbe\u0c97\u0cbf \u0c95\u0ca8\u0ccd\u0ca8\u0ca1\u0cb5\u0cc1 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c95\u0ccd\u0c95\u0cc6 \u0cac\u0cb0\u0cc1\u0cb5\u0c82\u0ca4\u0cc6 \u0ca8\u0ccb\u0ca1\u0cbf\u0c95\u0cc6\u0cc2\u0cb3\u0ccd\u0cb3 \u0cac\u0cc7\u0c95\u0cc1. \u0c97\u0ca3\u0c95\u0cc0\u0c95\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6 \u0cb9\u0cb2\u0cb5\u0cc1 \u0c87\u0cb2\u0cbe\u0c96\u0cc6\u0c97\u0cb3 \u0c9c\u0cbe\u0cb2\u0ca4\u0cbe\u0ca3\u0ca6\u0cb2\u0ccd\u0cb2\u0cbf \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb8\u0ccd\u0ca5\u0cbe\u0ca8\u0cb5\u0cbf\u0cb2\u0ccd\u0cb2\u0ca6\u0cbe\u0c97\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cbf \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cc1.", "5. \u0cb6\u0cbf\u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0cad\u0cbe\u0cb7\u0cc6 \u0cac\u0cb3\u0c95\u0cc6\u0caf\u0cbe\u0c97\u0ca6\u0cbf\u0ca6\u0ccd\u0ca6\u0cb0\u0cc6, \u0c86 \u0cad\u0cbe\u0cb7\u0cc6\u0c97\u0cc6 \u0cad\u0cb5\u0cbf\u0cb7\u0ccd\u0caf \u0cb5\u0cbf\u0cb2\u0ccd\u0cb2 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbe\u0cb0\u0cc6 \u0cad\u0cbe\u0cb7\u0cbe \u0cb5\u0cbf\u0c9c\u0ccd\u0c9e\u0cbe\u0ca8\u0cbf\u0c97\u0cb3\u0cc1. \u0c95\u0ca8\u0ccd\u0ca8\u0ca1\u0ca6 \u0cac\u0cb3\u0c95\u0cc6 \u0ca6\u0cbf\u0ca8\u0ca6\u0cbf\u0c82\u0ca6 \u0ca6\u0cbf\u0ca8\u0c95\u0ccd\u0c95\u0cc6 \u0c95\u0cc1\u0cb8\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cb0\u0ccd\u0c95\u0cbe\u0cb0\u0cbf \u0cb6\u0cbe\u0cb2\u0cc6\u0c97\u0cb3 \u0cb8\u0cac\u0cb2\u0cc0\u0c95\u0cb0\u0ca3 \u0cb8\u0cae\u0cbf\u0ca4\u0cbf\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0\u0cb5\u0cc7 \u0cb0\u0c9a\u0cbf\u0cb8\u0cbf\u0ca4\u0ccd\u0ca4\u0cc1. \u0cb8\u0cae\u0cbf\u0ca4\u0cbf \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c86\u0ca6\u0ccd\u0caf\u0ca4\u0cc6 \u0cae\u0cc7\u0cb2\u0cc6 \u0c9c\u0cbe\u0cb0\u0cbf\u0c97\u0cc6 \u0ca4\u0cb0\u0cac\u0cc7\u0c95\u0cc1. \u0cb6\u0cc6\u0ca1\u0ccd\u0ca8\u0cc2\u0cb2\u0ccd\u200c-8\u0cb0\u0cb2\u0ccd\u0cb2\u0cbf\u0cb0\u0cc1\u0cb5 \u0cad\u0cbe\u0cb7\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cb6\u0cbe\u0cb2\u0cbe \u0cb6\u0cbf\u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0c95\u0ca1\u0ccd\u0ca1\u0cbe\u0caf\u0cb5\u0cbe\u0c97\u0cbf \u0c95\u0cb2\u0cbf\u0c95\u0cc6 \u0cae\u0cbe\u0ca7\u0ccd\u0caf\u0cae\u0cb5\u0cbe\u0c97\u0cbf\u0cb8\u0cc1\u0cb5 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0ca8\u0cc0\u0ca4\u0cbf\u0caf\u0ca8\u0ccd\u0ca8\u0cc1 \u0cb0\u0cc2\u0caa\u0cbf\u0cb8\u0cc1\u0cb5\u0c82\u0ca4\u0cc6 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cc7\u0cb2\u0cc6 \u0c92\u0ca4\u0ccd\u0ca4\u0ca1 \u0ca4\u0cb0\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0ca8\u0cbf\u0c9c \u0c85\u0cb0\u0ccd\u0ca5\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2\u0cb0\u0cbf\u0c97\u0cc2 \u0cb6\u0cbf\u0c95\u0ccd\u0cb7\u0ca3 \u0cb8\u0cbf\u0c97\u0cc1\u0cb5\u0c82\u0ca4\u0cbe\u0c97\u0cac\u0cc7\u0c95\u0cc1.\u00a0", "\u0cb6\u0cbf\u0c95\u0ccd\u0cb7\u0ca3 \u0cb9\u0c95\u0ccd\u0c95\u0cc1 \u0c95\u0cbe\u0caf\u0cbf\u0ca6\u0cc6\u0c97\u0cc6 \u0cb8\u0cc2\u0c95\u0ccd\u0ca4 \u0ca4\u0cbf\u0ca6\u0ccd\u0ca6\u0cc1\u0caa\u0ca1\u0cbf \u0ca4\u0cb0\u0cac\u0cc7\u0c95\u0cc1.", "6. \u0c95\u0ca8\u0ccd\u0ca8\u0ca1\u0cb5\u0ca8\u0ccd\u0ca8\u0cc1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c8e\u0c82\u0ca6\u0cc1 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cc1 \u0c98\u0ccb\u0cb7\u0cbf\u0cb8\u0cbf \u0c92\u0c82\u0ca6\u0cc1 \u0ca6\u0cb6\u0c95 \u0c95\u0cb3\u0cc6\u0caf\u0cbf\u0ca4\u0cc1(2008). \u0ca4\u0cae\u0cbf\u0cb3\u0cbf\u0ca8\u0cb2\u0ccd\u0cb2\u0cbf \u0c86\u0c97\u0cbf\u0cb0\u0cc1\u0cb5 \u0c95\u0cc6\u0cb2\u0cb8 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0cb8\u0cc2\u0caf\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca4\u0cae\u0cbf\u0cb3\u0cbf\u0ca8 \u0caa\u0ccd\u0cb0\u0cbe\u0c9a\u0cc0\u0ca8 \u0cb8\u0cbe\u0cb9\u0cbf\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0ca6\u0cc7\u0cb6\u0cbf\u0caf \u0cad\u0cbe\u0cb7\u0cc6\u0c97\u0cb3\u0cb2\u0ccd\u0cb2\u0ca6\u0cc6, \u0cb5\u0cbf\u0cb6\u0ccd\u0cb5\u0ca6 \u0cb9\u0cb2\u0cb5\u0cc1 \u0cad\u0cbe\u0cb7\u0cc6\u0c97\u0cb3\u0cbf\u0c97\u0cc6 \u0c85\u0ca8\u0cc1\u0cb5\u0cbe\u0ca6\u0cbf\u0cb8\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cae\u0c97\u0cc2 \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0ca8\u0cc6\u0cb0\u0cb5\u0cc1 \u0ca8\u0cc0\u0ca1\u0cb2\u0cc1 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c95\u0cc6\u0cb2\u0cb8 \u0ca8\u0cae\u0ccd\u0cae\u0cb2\u0ccd\u0cb2\u0cbf \u0c86\u0c97\u0cbf\u0cb2\u0ccd\u0cb2. \"\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cb0\u0ccd\u0c95\u0cbe\u0cb0 \u0ca4\u0cbe\u0ca4\u0ccd\u0c95\u0cbe\u0cb2\u0cbf\u0c95 \u0c95\u0c9f\u0ccd\u0c9f\u0ca1 \u0c92\u0ca6\u0c97\u0cbf\u0cb8\u0cbf\u0ca6 15 \u0ca6\u0cbf\u0ca8\u0ca6\u0cb2\u0ccd\u0cb2\u0cbf\u00a0\u0c95\u0ca8\u0ccd\u0ca8\u0ca1 \u0cb6\u0cbe\u0cb8\u0ccd\u0ca4\u0ccd\u0cb0\u0cc0\u0caf \u0cad\u0cbe\u0cb7\u0cc6 \u0c89\u0ca8\u0ccd\u0ca8\u0ca4 \u0c85\u0ca7\u0ccd\u0caf\u0caf\u0ca8 \u0c95\u0cc7\u0c82\u0ca6\u0ccd\u0cb0\u0cb5\u0ca8\u0ccd\u0ca8\u0cc1 \u0cae\u0cc8\u0cb8\u0cc2\u0cb0\u0cbf\u0ca8 \u0cb8\u0cbf\u0c90\u0c90\u0c8e\u0cb2\u0ccd\u200c\u0ca8\u0cbf\u0c82\u0ca6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0c97\u0cc6 \u0cb5\u0cb0\u0ccd\u0c97\u0cbe\u0caf\u0cbf\u0cb8\u0cb2\u0cc1 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1, \u0cb8\u0ccd\u0cb5\u0cbe\u0caf\u0ca4\u0ccd\u0ca4\u0ca4\u0cc6 \u0ca8\u0cc0\u0ca1\u0cb2\u0cc1\u00a0\u0ca4\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0cb8\u0cbf\u0ca6\u0ccd\u0ca7\u0cb5\u0cbf\u0ca6\u0cc6' \u0c8e\u0c82\u0ca6\u0cc1 \u0c85\u0c82\u0ca6\u0cbf\u0ca8 \u0c95\u0cc7\u0c82\u0ca6\u0ccd\u0cb0 \u0cae\u0cbe\u0ca8\u0cb5 \u0cb8\u0c82\u0caa\u0ca8\u0ccd\u0cae\u0cc2\u0cb2 \u0cb8\u0c9a\u0cbf\u0cb5\u0cb0\u0cbe\u0ca6 \u0cb8\u0ccd\u0cae\u0ca4\u0cbf \u0c87\u0cb0\u0cbe\u0ca8\u0cbf \u0c95\u0ca8\u0ccd\u0ca8\u0ca1 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0caa\u0ccd\u0cb0\u0cbe\u0ca7\u0cbf\u0c95\u0cbe\u0cb0\u0ca6 \u0ca8\u0cbf\u0caf\u0ccb\u0c97\u0c95\u0ccd\u0c95\u0cc6 27-04-2016\u0cb0\u0c82\u0ca6\u0cc1 \u0cb8\u0ccd\u0caa\u0cb7\u0ccd\u0c9f \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1. \u0c8e\u0cb2\u0ccd\u0cb2\u0cbf \u0cb8\u0ccd\u0ca5\u0cbe\u0caa\u0ca8\u0cc6 \u0c86\u0c97\u0cac\u0cc7\u0c95\u0cc6\u0c82\u0cac\u0cc1\u0ca6\u0ca8\u0ccd\u0ca8\u0cc7 \u0ca8\u0cc6\u0caa\u0cb5\u0cbe\u0c97\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cb8\u0cb0\u0ccd\u0c95\u0cbe\u0cb0 \u0ca8\u0cbf\u0cb0\u0ccd\u0cb2\u0cbf\u0caa\u0ccd\u0ca4 \u0ca7\u0cc6\u0cc2\u0cb0\u0ca3\u0cc6 \u0ca4\u0cb3\u0cc6\u0caf\u0cbf\u0ca4\u0cc1. \u0c88 \u0ca7\u0ccb\u0cb0\u0ca3\u0cc6\u0caf\u0cbf\u0c82\u0ca6 \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0cb8\u0cbf\u0c97\u0cac\u0cc7\u0c95\u0cbe\u0ca6 \u0cb8\u0cb5\u0cb2\u0ca4\u0ccd\u0ca4\u0cc1, \u0cae\u0cbe\u0ca8\u0ccd\u0caf\u0ca4\u0cc6 \u0cb8\u0cbf\u0c97\u0cb2\u0cbf\u0cb2\u0ccd\u0cb2. \u0c88\u0c97 \u0cb8\u0cb0\u0ccd\u0c95\u0cbe\u0cb0 \u0c86\u0ca6\u0ccd\u0caf \u0c97\u0cae\u0ca8 \u0ca8\u0cc0\u0ca1\u0cbf \u0c95\u0ca8\u0ccd\u0ca8\u0ca1\u0c95\u0ccd\u0c95\u0cc6 \u0ca8\u0cc0\u0ca1\u0cc1\u0cb5 \u0cb8\u0cb5\u0cb2\u0ca4\u0ccd\u0ca4\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1.", "7.\u00a0\u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cae\u0cc0\u0caa \u0c85\u0c95\u0ccd\u0cb7\u0cb0\u0ca7\u0cbe\u0cae \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0caa\u0cb0\u0c82\u0caa\u0cb0\u0cc6\u0caf\u0ca8\u0ccd\u0ca8\u0cc1(\u0c95\u0ca8\u0ccd\u0ca8\u0ca1 \u0cb8\u0cbe\u0cb9\u0cbf\u0ca4\u0ccd\u0caf, \u0c87\u0ca4\u0cbf\u0cb9\u0cbe\u0cb8, \u0cb8\u0c82\u0cb8\u0ccd\u0c95\u0cc3\u0ca4\u0cbf) \u0caa\u0ccd\u0cb0\u0ca4\u0cbf\u0cac\u0cbf\u0c82\u0cac\u0cbf\u0cb8\u0cc1\u0cb5 \u0caa\u0cbe\u0cb0\u0c82\u0caa\u0cb0\u0cbf\u0c95 \u0cb6\u0cbf\u0cb2\u0cca\u00b3\u00e0\u0ca6\u0ccd\u0caf\u0cbe\u0ca8\u00a0\u0cae\u0ca4\u0ccd\u0ca4\u0cc1 \u0cb5\u0cb8\u0ccd\u0ca4\u0cc1 \u0cb8\u0c82\u0c97\u0ccd\u0cb0\u0cb9\u0cbe\u0cb2\u0caf\u0cb5\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cae\u0cbf\u0cb8\u0cac\u0cc7\u0c95\u0cc1.", "8.\u00a0\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0c95\u0cbe\u0ca8\u0cc2\u0ca8\u0cc1 \u0caa\u0cbe\u0cb2\u0ca8\u0cc6, \u0cb0\u0cb8\u0ccd\u0ca4\u0cc6, \u0cb8\u0ccd\u0cb5\u0ca4\u0ccd\u0c9b\u0ca4\u0cc6, \u0c87\u0ca4\u0cb0 \u0ca8\u0cbe\u0c97\u0cb0\u0cbf\u0c95 \u0cb8\u0ccc\u0cb2\u0cad\u0ccd\u0caf \u0cb8\u0cc1\u0ca7\u0cbe\u0cb0\u0ca3\u0cc6 \u0c8e\u0cb2\u0ccd\u0cb2 \u0cb0\u0c82\u0c97\u0c97\u0cb3\u0cb2\u0ccd\u0cb2\u0cbf \u0c86\u0c97\u0cac\u0cc7\u0c95\u0cbf\u0ca6\u0cc6. \u0c85\u0ca4\u0ccd\u0caf\u0c82\u0ca4 \u0c95\u0cc6\u0c9f\u0ccd\u0c9f \u0c86\u0ca1\u0cb3\u0cbf\u0ca4\u0ca6 \u0ca8\u0c97\u0cb0 \u0c8e\u0c82\u0cac \u0c95\u0cc1\u0c96\u0ccd\u0caf\u0cbe\u0ca4\u0cbf \u0c97\u0cb3\u0cbf\u0cb8\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cac\u0cc7\u0c95\u0cbf\u0ca6\u0cc6 \u0ca8\u0cbf\u0c9c. \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0ca8\u0ccd\u0ca8\u0ca1\u0ca4\u0ca8, \u0c95\u0ca8\u0ccd\u0ca8\u0ca1 \u0cad\u0cbe\u0cb7\u0cc6, \u0cb8\u0c82\u0cb8\u0ccd\u0c95\u0cc3\u0ca4\u0cbf \u0c89\u0cb3\u0cbf\u0cb8\u0cc1\u0cb5, \u0cac\u0cc6\u0cb3\u0cc6\u0cb8\u0cc1\u0cb5 \u0c95\u0cc6\u0cb2\u0cb8\u0c97\u0cb3\u0cc1 \u0c86\u0c97\u0cac\u0cc7\u0c95\u0cbf\u0ca6\u0cc6.\u00a0", "9.\u00a0\u0ca6\u0cc6\u0cb9\u0cb2\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0cae\u0c95\u0cbe\u0cb5\u0cbe\u0cb8\u0ccd\u0ca5\u0cc6 \u0cb5\u0cbf\u0cb6\u0cc7\u0cb7 \u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf \u0cac\u0ca6\u0cb2\u0cc1 \u0caa\u0cb0\u0cbf\u0ca3\u0cbe\u0cae\u0c95\u0cbe\u0cb0\u0cbf \u0c85\u0ca8\u0cc1\u0cb8\u0cb0\u0ca3\u0cc6 \u0ca8\u0ca1\u0cc6\u0cb8\u0cc1\u0cb5 \u0cae\u0ca4\u0ccd\u0ca4\u0cc1 \u0cb2\u0cbe\u0cac\u0cbf \u0ca8\u0ca1\u0cc6\u0cb8\u0cc1\u0cb5 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c86\u0c97\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0cb8\u0c82\u0cb8\u0ca6\u0cb0\u0cbf\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0c95\u0cc7\u0c82\u0ca6\u0ccd\u0cb0 \u0cb8\u0ccd\u0ca5\u0cbe\u0caa\u0ca8\u0cc6 \u0c86\u0c97\u0cac\u0cc7\u0c95\u0cc1.", "10.\u00a0\u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c85\u0cb8\u0cae\u0cbe\u0ca8\u0ca4\u0cc6 \u0ca8\u0cbf\u0cb5\u0cbe\u0cb0\u0ca3\u0cc6\u0c97\u0cc6 \u0ca1\u0cbf.\u0c8e\u0c82. \u0ca8\u0c82\u0c9c\u0cc1\u0c82\u0ca1\u0caa\u0ccd\u0caa \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c97\u0cc6\u0cc2\u0cb3\u0cbf\u0cb8\u0cbf \u0c95\u0cb0\u0ccd\u0ca8\u0cbe\u0c9f\u0c95 \u0c8f\u0c95\u0cc0\u0c95\u0cb0\u0ca3\u0ca6 \u0c86\u0cb6\u0caf \u0cb8\u0cbe\u0cb0\u0ccd\u0ca5\u0c95\u0c97\u0cc6\u0cc2\u0cb3\u0cbf\u0cb8\u0cac\u0cc7\u0c95\u0cbf\u0ca6\u0cc6.\u00a0", "\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0ca8\u0cbf\u0c82\u0ca4\u0cbf\u0cb2\u0ccd\u0cb2. \u0c95\u0cc3\u0cb7\u0cbf \u0cb5\u0cb2\u0caf \u0cb9\u0cbf\u0ca8\u0ccd\u0ca8\u0ca1\u0cc6 \u0c85\u0ca8\u0cc1\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cbe\u0cb9\u0cbf\u0ca4\u0cbf \u0ca4\u0c82\u0ca4\u0ccd\u0cb0\u0c9c\u0cben\u0ca8 \u0c89\u0ca6\u0ccd\u0caf\u0cae \u0cac\u0cbf\u0c9f\u0ccd\u0c9f\u0cb0\u0cc6 \u0c89\u0ca4\u0ccd\u0caa\u0cbe\u0ca6\u0ca8 \u0cb5\u0cb2\u0caf\u0ca6 \u0cac\u0cc6\u0cb3\u0cb5\u0ca3\u0cbf\u0c97\u0cc6 \u0cb8\u0ccd\u0ca5\u0c97\u0cbf\u0ca4\u0cb5\u0cbe\u0c97\u0cbf\u0ca6\u0cc6, \u0caa\u0ccd\u0cb0\u0cb5\u0cbe\u0cb8\u0ccb\u0ca6\u0ccd\u0caf\u0cae \u0cb9\u0ca3\u0cb5\u0cb7\u0ccd\u0c9f\u0cc7 \u0c96\u0cb0\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6, \u0cac\u0cc6\u0cb3\u0cb5\u0ca3\u0cbf\u0c97\u0cc6 \u0cb6\u0cc2\u0ca8\u0ccd\u0caf. \u0c86\u0cb0\u0ccb\u0c97\u0ccd\u0caf, \u0cae\u0cc2\u0cb2\u0cad\u0cc2\u0ca4 \u0cb8\u0ccc\u0c95\u0cb0\u0ccd\u0caf \u0c8e\u0cb2\u0ccd\u0cb2\u0ca6\u0cb0\u0cb2\u0ccd\u0cb2\u0cc2 \u0cb9\u0cc7\u0cb3\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caa\u0ccd\u0cb0\u0c97\u0ca4\u0cbf \u0c86\u0c97\u0cbf\u0cb2\u0ccd\u0cb2. \u0cb9\u0cc7\u0cb3\u0cc1\u0ca4\u0ccd\u0ca4\u0cbe \u0cb9\u0ccb\u0ca6\u0cb0\u0cc6 \u0cac\u0cc6\u0cb3\u0cc6\u0caf\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cb5\u0cbe\u0c97\u0ca6 \u0c8e\u0cb7\u0ccd\u0c9f\u0ccb \u0cae\u0cb9\u0ca4\u0ccd\u0cb5\u0ca6 \u0c85\u0c82\u0cb6\u0c97\u0cb3\u0cbf\u0cb5\u0cc6. \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb9\u0cc7\u0cb3\u0cb2\u0cc2 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2.", "- \u0cb0\u0cbe.\u0ca8\u0c82. \u0c9a\u0c82\u0ca6\u0ccd\u0cb0\u0cb6\u0cc7\u0c96\u0cb0"], "title": "\u0c95\u0ca8\u0ccd\u0ca8\u0ca1\u0ca6 \u0cae\u0cbe\u0ca8\u0ccd\u0caf\u0ca4\u0cc6\u0c97\u0cc6 \u0caf\u0ca4\u0ccd\u0ca8\u0cb5\u0cbe\u0c97\u0cb2\u0cc7\u0cac\u0cc7\u0c95\u0cc1"},
{"url": "https://www.udayavani.com/kannada/news/state-news/311821/siddaramaiah-bs-yeddyurappa-h-d-kumaraswamy", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cae\u0cc8\u0ca4\u0ccd\u0cb0\u0cbf \u0c95\u0cb8\u0cb0\u0ca4\u0ccd\u0ca4\u0cc1 \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0c95\u0cc0\u0caf \u0ca6\u0cbf\u0c97\u0ccd\u0c97\u0c9c\u0cb0\u0cc1 \u0c8e\u0c82\u0ca6\u0cc7 \u0cac\u0cbf\u0c82\u0cac\u0cbf\u0ca4\u0cb0\u0cbe\u0c97\u0cbf\u0cb0\u0cc1\u0cb5 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0c8e\u0c9a\u0ccd\u200c.\u0ca1\u0cbf. \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cae\u0ca4\u0ccd\u0ca4\u0cc2\u0cae\u0ccd\u0cae\u0cc6 \"\u0cb8\u0cae\u0cb0' \u0c95\u0ca3\u0c95\u0ccd\u0c95\u0cc6 \u0c87\u0cb3\u0cbf\u0caf\u0cac\u0cc7\u0c95\u0cbe\u0c97\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \u0cac\u0cbf\u0c9c\u0cc6\u0caa\u0cbf, \u0c9c\u0cc6\u0ca1\u0cbf\u0c8e\u0cb8\u0ccd\u200c \u0caa\u0c95\u0ccd\u0cb7\u0c97\u0cb3\u0cc1 \u0c88 \u0cae\u0cc2\u0cb5\u0cb0\u0cc1 \u0ca8\u0cbe\u0caf\u0c95\u0cb0 \u0ca8\u0cbe\u0caf\u0c95\u0ca4\u0ccd\u0cb5\u0ca6\u0cb2\u0ccd\u0cb2\u0cc7 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0cac\u0cb9\u0cc1\u0ca4\u0cc7\u0c95 \u0c96\u0c9a\u0cbf\u0ca4\u0cb5\u0cbe\u0c97\u0cbf\u0ca6\u0cc6. \u0c88 \u0cac\u0cbe\u0cb0\u0cbf\u0caf \u0c9a\u0cc1\u0ca8\u0cbe\u0cb5\u0ca3\u0cc6 \u0cb0\u0cbe\u0c9c\u0ccd\u0caf\u0ca6 \u0cae\u0c9f\u0ccd\u0c9f\u0cbf\u0c97\u0cc6 \u0caa\u0ccd\u0cb0\u0ca7\u0cbe\u0ca8\u0cbf \u0ca8\u0cb0\u0cc7\u0c82\u0ca6\u0ccd\u0cb0 \u0cae\u0ccb\u0ca6\u0cbf \u0cb5\u0cb0\u0ccd\u0c9a\u0cb8\u0ccd\u0cb8\u0cc1 \u0cb9\u0cbe\u0c97\u0cc2 \u0cac\u0cbf\u0c9c\u0cc6\u0caa\u0cbf \u0c85\u0c9c\u0cc6\u0c82\u0ca1\u0cbe \"\u0c85\u0cb8\u0ccd\u0ca4\u0ccd\u0cb0'\u0ca6\u0ca1\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0ca6\u0cc6\u0caf\u0ccb \u0c85\u0ca5\u0cb5\u0cbe \u0cac\u0ca6\u0cb2\u0cbe\u0ca6 \u0cb0\u0cbe\u0c9c\u0c95\u0cc0\u0caf \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0c9c\u0cbe\u0ca4\u0cbf \u0cb8\u0cae\u0cc0\u0c95\u0cb0\u0ca3 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0ca6\u0cc6\u0caf\u0ccb \u0c8e\u0c82\u0cac\u0cc1\u0ca6\u0cc1 \u0c95\u0cc1\u0ca4\u0cc2\u0cb9\u0cb2 \u0cae\u0cc2\u0ca1\u0cbf\u0cb8\u0cbf\u0ca6\u0cc6.\u00a0", "\u0c8f\u0c95\u0cc6\u0c82\u0ca6\u0cb0\u0cc6, \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf, \u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0cc7\u0cb0\u0cc6, \u0cac\u0cc7\u0cb0\u0cc6 \u0caa\u0c95\u0ccd\u0cb7\u0c97\u0cb3\u0cb2\u0ccd\u0cb2\u0cbf\u0ca6\u0ccd\u0ca6\u0cb0\u0cc2 \u0c95\u0cc1\u0cb0\u0cc1\u0cac, \u0cb2\u0cbf\u0c82\u0c97\u0cbe\u0caf\u0ca4, \u0c92\u0c95\u0ccd\u0c95\u0cb2\u0cbf\u0c97 \u0ca8\u0cbe\u0cae\u0cac\u0cb2\u0cb5\u0cc7 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca4\u0cc1. \u0cae\u0cc2\u0cb5\u0cb0\u0cc1 \u0caa\u0cb0\u0cb8\u0ccd\u0caa\u0cb0 \u0c9f\u0cc0\u0c95\u0cbe \u0caa\u0ccd\u0cb0\u0cb9\u0cbe\u0cb0, \u0cb8\u0cb5\u0cbe\u0cb2\u0cc1-\u0caa\u0ccd\u0cb0\u0ca4\u0cbf \u0cb8\u0cb5\u0cbe\u0cb2\u0cc1, \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf, \u0cad\u0ccd\u0cb0\u0cb7\u0ccd\u0c9f\u0cbe\u0c9a\u0cbe\u0cb0, \u0c86\u0ca1\u0cb3\u0cbf\u0ca4 \u0cb5\u0cc8\u0cab\u200c\u0cb2\u0ccd\u0caf \u0cb5\u0cbf\u0c9a\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cbf\u0ca6\u0cb0\u0cc1.", "\u0c86\u0ca6\u0cb0\u0cc6, \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf\u0ca8 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0c97\u0cc2 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0c97\u0cc2\u0c92\u0c82\u0ca6\u0cb7\u0ccd\u0c9f\u0cc1 \u0cb5\u0ccd\u0caf\u0ca4\u0ccd\u0caf\u0cbe\u0cb8\u0cb5\u0c82\u0ca4\u0cc2 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0cbf\u0c9c. \u0cb9\u0cc0\u0c97\u0cbe\u0c97\u0cbf, \u0c88\u0c97\u0cbf\u0ca8 \u0cb8\u0ccd\u0ca5\u0cbf\u0ca4\u0cbf\u0c97\u0cc6 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cab\u200c\u0cb2\u0cbf\u0ca4\u0cbe\u0c82\u0cb6 \u0c8f\u0ca8\u0cbe\u0cac\u0cb9\u0cc1\u0ca6\u0cc6\u0c82\u0cac \u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cc6\u0c97\u0cb3\u0cc1 \u0cb0\u0cbe\u0c9c\u0c95\u0cc0\u0caf \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cbf\u0cb5\u0cc6.", "\u0caf\u0cbe\u0cb5 \u0cb8\u0cae\u0cc0\u0c95\u0cb0\u0ca3: \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb9\u0cbe\u0c97\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1.\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cb2\u0ccd\u0cb2\u0cbf \u0ca6\u0cb2\u0cbf\u0ca4\u0cb0\u0cbf\u0c97\u0cc6 \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0ccd\u0ca5\u0cbe\u0ca8 \u0c95\u0cc6\u0cc2\u0ca1\u0cb2\u0cbf\u0cb2\u0ccd\u0cb2\u0cb5\u0cc6\u0c82\u0cac \u0c85\u0cb8\u0cae\u0cbe\u0ca7\u0cbe\u0ca8 \u0ca4\u0ca3\u0cbf\u0ca6\u0cbf\u0cb0\u0cc1\u0cb5\u0cc1\u0ca6\u0cc1.", "\u0cb5\u0cc0\u0cb0\u0cb6\u0cc8\u0cb5-\u0cb2\u0cbf\u0c82\u0c97\u0cbe\u0caf\u0ca4 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0ca7\u0cb0\u0ccd\u0cae \u0cb5\u0cbf\u0c9a\u0cbe\u0cb0\u0c95\u0ccd\u0c95\u0cc6 \u0cac\u0ccd\u0cb0\u0cc7\u0c95\u0ccd\u200c \u0cac\u0cbf\u0ca6\u0ccd\u0ca6\u0cbf\u0cb0\u0cc1\u0cb5 \u0c88 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0caf\u0cbe\u0cb5 \u0cb0\u0cc0\u0ca4\u0cbf \u0c9c\u0cbe\u0ca4\u0cbf \u0cb8\u0cae\u0cc0\u0c95\u0cb0\u0ca3\u0cb5\u0cbe\u0c97\u0cb2\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0cc7 \u0cae\u0cbf\u0cb2\u0cbf\u0caf\u0ca8\u0ccd\u200c \u0ca1\u0cbe\u0cb2\u0cb0 \u0caa\u0ccd\u0cb0\u0cb6\u0ccd\u0ca8\u0cc6 \u0cb8\u0cb9 \u0c86\u0c97\u0cb2\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0c8e\u0c90\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb0\u0cbe\u0cb9\u0cc1\u0cb2\u0ccd\u200c\u0c97\u0cbe\u0c82\u0ca7\u0cbf \u0cb9\u0cbe\u0c97\u0cc2 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf\u0c85\u0ca7\u0ccd\u0caf\u0c95\u0ccd\u0cb7 \u0c8e\u0c9a\u0ccd\u200c.\u0ca1\u0cbf. \u0ca6\u0cc7\u0cb5\u0cc7\u0c97\u0ccc\u0ca1\u0cb0 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cc7 \u0caa\u0c95\u0ccd\u0c95\u0cbe \u0c86\u0c97\u0cbf\u0ca6\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c87\u0ca6\u0c95\u0ccd\u0c95\u0cc6 \u0c85\u0caa\u0cb8\u0ccd\u0cb5\u0cb0 \u0c8e\u0ca4\u0ccd\u0ca4\u0cbf\u0ca6\u0ccd\u0ca6 \u0cb9\u0cbe\u0c97\u0cc2 \u0cb5\u0cbf\u0cb0\u0ccb\u0ca7\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cc2 \u0c86\u0c97\u0cbf\u0cb0\u0cc1\u0cb5 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0ca8\u0cb5\u0cb0\u0cc1 \u0cb0\u0cbe\u0cb9\u0cc1\u0cb2\u0ccd\u200c\u0c97\u0cbe\u0c82\u0ca7\u0cbf \u0cad\u0cc7\u0c9f\u0cbf \u0ca8\u0c82\u0ca4\u0cb0 \u0cb5\u0cb0\u0cb8\u0cc6 \u0cac\u0ca6\u0cb2\u0cbe\u0caf\u0cbf\u0cb8\u0cbf \u0c87\u0cac\u0ccd\u0cac\u0cb0\u0cc2 \u0cae\u0cc8\u0ca4\u0ccd\u0cb0\u0cbf\u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc7 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cc1\u0ca4\u0ccd\u0ca4\u0cc7\u0cb5\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cc6\u0caa\u0cbf\u0cb8\u0cbf\u0cb8\u0cbf\u0caf \u0cb9\u0cca\u0cb8 \u0c85\u0ca7\u0ccd\u0caf\u0c95\u0ccd\u0cb7-\u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cc1 \u0c9a\u0cc1\u0cb0\u0cc1\u0c95\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0caa \u0cae\u0cc1\u0c96\u0ccd\u0caf \u0cae\u0c82\u0ca4\u0ccd\u0cb0\u0cbf \u0ca1\u0cbe.\u0c9c\u0cbf.\u0caa\u0cb0\u0cae\u0cc7\u0cb6\u0ccd\u0cb5\u0cb0\u0ccd\u200c \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0c82\u0cac\u0cb0\u0ccd\u200c\u0c9f\u0cc2 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cc1, \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cae\u0ca8\u0ccd\u0cb5\u0caf \u00a0\u0cb8\u0cae\u0cbf\u0ca4\u0cbf \u0cb9\u0cbe\u0c97\u0cc2 \u0cb6\u0cbe\u0cb8\u0c95\u0cbe\u0c82\u0c97 \u0caa\u0c95\u0ccd\u0cb7\u0ca6 \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1, \u0c9c\u0ca4\u0cc6\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c95\u0cbe\u0cb0\u0ccd\u0caf\u0c95\u0cbe\u0cb0\u0cbf \u0cb8\u0cae\u0cbf\u0ca4\u0cbf \u0cb8\u0ca6\u0cb8\u0ccd\u0caf \u0cb8\u0ccd\u0ca5\u0cbe\u0ca8\u0cb5\u0cc2 \u0cb8\u0cbf\u0c95\u0ccd\u0c95\u0cbf\u0cb0\u0cc1\u0cb5\u0cc1\u0ca6\u0cc1, \u0ca1\u0cbf.\u0c95\u0cc6.\u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0c85\u0cb5\u0cb0\u0cc2 \u0caa\u0ccd\u0cb0\u0cac\u0cb2 \u0c96\u0cbe\u0ca4\u0cc6 \u0cb9\u0cca\u0c82\u0ca6\u0cbf\u0cb0\u0cc1\u0cb5\u0cc1\u0ca6\u0cc1, \u0c92\u0c9f\u0ccd\u0c9f\u0cbe\u0cb0\u0cc6,\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c92\u0c82\u0ca6\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0cac\u0cb2\u0cbf\u0cb7\u0ccd\u0ca0\u0cb5\u0cbe\u0c97\u0cbf\u0ca6\u0cc6. \u0c88 \u0cac\u0cb2\u0cbf\u0cb7\u0ccd\u0ca0 \u0c95\u0cbe\u0c82\u0cac\u0cbf\u0ca8\u0cc7\u0cb7\u0ca8\u0ccd\u200c\u0c97\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c95\u0ca1\u0cc6\u0caf\u0cbf\u0c82\u0ca6 \u0c8e\u0c9a\u0ccd\u200c.\u0ca1\u0cbf.\u0ca6\u0cc7\u0cb5\u0cc7\u0c97\u0ccc\u0ca1-\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb5\u0cb0\u0ccd\u0c9a\u0cb8\u0ccd\u0cb8\u0cc1, \u0c9c\u0cbe\u0ca4\u0cbf \u0cac\u0cc6\u0c82\u0cac\u0cb2 \u0c8e\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0cb2\u0cbe\u0cad \u0ca4\u0c82\u0ca6\u0cc1\u0c95\u0cc6\u0cc2\u0ca1\u0cb2\u0cbf\u0ca6\u0cc6 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0\u0c97\u0cb3\u0cc1 \u0c88\u0c97\u0cbe\u0c97\u0cb2\u0cc7 \u0caa\u0ccd\u0cb0\u0cbe\u0cb0\u0c82\u0cad\u0cb5\u0cbe\u0c97\u0cbf\u0cb5\u0cc6.", "\u0cac\u0cbf\u0c9c\u0cc6\u0caa\u0cbf \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0: \u0cac\u0cbf\u0c9c\u0cc6\u0caa\u0cbf\u0caf\u0cb2\u0ccd\u0cb2\u0cbf \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf\u0ca8 \u0ca4\u0caa\u0ccd\u0caa\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0cc2\u0ca4\u0ccd\u200c\u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cb8\u0c9c\u0ccd\u0c9c\u0cc1\u0c97\u0cc6\u0cc2\u0cb3\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\"\u0c92\u0ca8\u0ccd\u200c \u0cac\u0cc2\u0ca4\u0ccd\u200c \u0c9f\u0ccd\u0cb5\u0cc6\u0c82\u0c9f\u0cbf \u0caf\u0cc2\u0ca5\u0ccd\u200c' \u0c8e\u0c82\u0cac \u0c98\u0ccb\u0cb7\u0ca3\u0cc6 \u0caf\u0ca1\u0cbf \u0caf\u0cc1\u0cb5\u0c95\u0cb0\u0ca8\u0ccd\u0ca8\u0cc1 \u0ca8\u0cc7\u0cae\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.\u00a0", "104 \u0cb8\u0ccd\u0ca5\u0cbe\u0ca8 \u0c97\u0cb3\u0cbf\u0cb8\u0cbf\u0ca6\u0cb0\u0cc2 \u0cac\u0cbf\u0c9c\u0cc6\u0caa\u0cbf \u0c85\u0ca7\u0cbf\u0c95\u0cbe\u0cb0\u0c95\u0ccd\u0c95\u0cc6 \u0cac\u0cb0\u0cb2\u0cc1 \u0c86\u0c97\u0cb2\u0cbf\u0cb2\u0ccd\u0cb2. \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0caf\u0cbe\u0c97\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0c86\u0c95\u0ccd\u0cb0\u0ccb\u0cb6 \u0cb2\u0cbf\u0c82\u0c97\u0cbe\u0caf\u0ca4 \u0cb8\u0cae\u0cc1\u0ca6\u0cbe\u0caf \u0cb9\u0cbe\u0c97\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb5\u0cbf\u0cb0\u0ccb\u0ca7\u0cbf\u0cb8\u0cc1\u0cb5 \u0cb5\u0cb0\u0ccd\u0c97\u0ca6\u0cb2\u0ccd\u0cb2\u0cbf\u0ca6\u0cc6. \u0ca8\u0cbe\u0caf\u0c95 \u0cb8\u0cae\u0cc1\u0ca6\u0cbe\u0caf\u0ca6 \u0cb6\u0ccd\u0cb0\u0cc0\u0cb0\u0cbe\u0cae\u0cc1\u0cb2\u0cc1 \u0cac\u0cbf\u0c9c\u0cc6\u0caa\u0cbf\u0caf\u0cb2\u0ccd\u0cb2\u0cbf \u0caf\u0ca1\u0cbf\u0caf\u0cc2\u0cb0\u0caa\u0ccd\u0caa \u0ca8\u0c82\u0ca4\u0cb0\u0ca6 \u0cb8\u0ccd\u0ca5\u0cbe\u0ca8 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0cb8\u0cae\u0cc1\u0ca6\u0cbe\u0caf\u0ca6 \u0cae\u0ca4\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9c\u0cc6\u0caa\u0cbf\u0caf\u0ca4\u0ccd\u0ca4 \u0c95\u0ccd\u0cb0\u0ccb\u0ca2\u0cc0\u0c95\u0cb0\u0cbf\u0cb8\u0cc1\u0cb5\u0cb2\u0ccd\u0cb2\u0cbf \u0ca8\u0cbf\u0cb0\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc1 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cb5\u0cb0\u0cb5\u0cbe\u0c97\u0cb2\u0cbf\u0ca6\u0cc6 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0\u0cb5\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf\u0c97\u0cc6 \u0c8e\u0cb0\u0ca1\u0cc2 \u0caa\u0c95\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0cb8\u0ccd\u0ca5\u0cb3\u0cc0\u0caf\u0cb5\u0cbe\u0c97\u0cbf \u0cb5\u0cbf\u0cb0\u0ccb\u0ca7 \u0c87\u0cb0\u0cc1\u0cb5\u0cc1\u0ca6\u0cc1. \u0c95\u0cc6\u0cb2\u0cb5\u0cc1 \u0ca8\u0cbe\u0caf\u0c95\u0cb0\u0cc1 \u0c87\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0caa\u0c95\u0ccd\u0cb7 \u0cac\u0cbf\u0ca1\u0cc1\u0cb5 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0ca8\u0cc0\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0caa\u0ccd\u0cb2\u0cb8\u0ccd\u200c \u0c86\u0c97\u0cb2\u0cbf\u0ca6\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cc1 \u0ca8\u0cbe\u0caf\u0c95\u0cb0\u0cc1 \u0cac\u0cbf\u0c9c\u0cc6\u0caa\u0cbf\u0c97\u0cc2 \u0cb8\u0cc7\u0cb0\u0cb2\u0cbf\u0ca6\u0ccd\u0ca6\u0cc1 \u0caa\u0c95\u0ccd\u0cb7 \u0cac\u0cb2\u0cbf\u0cb7\u0ccd\u0ca0\u0cb5\u0cbe\u0c97\u0cb2\u0cbf\u0ca6\u0cc6.", "\u0c95\u0cb3\u0cc6\u0ca6 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb8\u0ccd\u0caa\u0cb0\u0ccd\u0ca7\u0cc6\u0caf\u0cbf\u0c82\u0ca6\u0cbe\u0c97\u0cbf \u0cae\u0ca4 \u0cb5\u0cbf\u0cad\u0c9c\u0ca8\u0cc6\u0caf\u0cbe\u0c97\u0cbf \u0c95\u0cc6\u0cb2\u0cb5\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c88 \u0cac\u0cbe\u0cb0\u0cbf \u0c8e\u0cb0\u0ca1\u0cc2 \u0caa\u0c95\u0ccd\u0cb7\u0c97\u0cb3\u0cc1 \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c92\u0c82\u0ca6\u0cc7 \u0c85\u0cad\u0ccd\u0caf\u0cb0\u0ccd\u0ca5\u0cbf \u0cb9\u0cbe\u0c95\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cac\u0cbf\u0c9c\u0cc6\u0caa\u0cbf\u0c97\u0cc6\u0cb2\u0cbe\u0cad\u0cb5\u0cbe\u0c97\u0cac\u0cb9\u0cc1\u0ca6\u0cc1. \u0cb8\u0cae\u0cb0\u0ccd\u0ca5 \u0c85\u0cad\u0ccd\u0caf\u0cb0\u0ccd\u0ca5\u0cbf \u0c95\u0ca3\u0c95\u0ccd\u0c95\u0cbf\u0cb3\u0cbf\u0cb8\u0cbf\u0ca6\u0cb0\u0cc6 \u0c88\u0c97\u0cbf\u0cb0\u0cc1\u0cb5\u0cc1\u0ca6\u0c95\u0ccd\u0c95\u0cbf\u0c82\u0ca4 \u0c90\u0ca6\u0cbe\u0cb0\u0cc1 \u0cb8\u0ccd\u0ca5\u0cbe\u0ca8\u0c97\u0cb3\u0ca8\u0ccd\u0ca8\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c97\u0cc6\u0cb2\u0ccd\u0cb2\u0cac\u0cb9\u0cc1\u0ca6\u0cc1.\u0c95\u0ccb\u0cb2\u0cbe\u0cb0,\u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0, \u0ca4\u0cc1\u0cae\u0c95\u0cc2\u0cb0\u0cc1, \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97, \u0c9a\u0cbf\u0c95\u0ccd\u0c95\u0ccb\u0ca1\u0cbf \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0caf\u0cbf\u0ca6\u0cc6. \u0cae\u0c82\u0ca1\u0ccd\u0caf,\u0cb9\u0cbe\u0cb8\u0ca8, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb6\u0c95\u0ccd\u0ca4\u0cbf \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c85\u0cb5\u0c95\u0cbe\u0cb6\u0cb5\u0cbf\u0ca6\u0cc6 \u0c8e\u0c82\u0cac \u0cb8\u0cae\u0cc0\u0c95\u0ccd\u0cb7\u0cbe \u0cb5\u0cb0\u0ca6\u0cbf\u0caf\u0ca8\u0ccd\u0ca8\u0cc1 \u0cac\u0cbf\u0c9c\u0cc6\u0caa\u0cbf \u0cb9\u0cc8\u0c95\u0cae\u0cbe\u0c82\u0ca1\u0ccd\u200c\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0c87\u0ca6\u0cc7 \u0cb2\u0cbe\u0cad-\u0ca8\u0cb7\u0ccd\u0c9f\u0ca6 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cb2\u0ccd\u0cb2\u0cc2 \u0c87\u0ca6\u0cc6. \u0cb9\u0cbe\u0cb8\u0ca8, \u0cae\u0c82\u0ca1\u0ccd\u0caf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cb0\u0cb3\u0cbf \u0c97\u0cc6\u0cb2\u0ccd\u0cb2\u0cc1\u0cb5\u0cc1\u0ca6\u0cb0 \u0c9c\u0ca4\u0cc6\u0c97\u0cc6 \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0,\u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0 \u0cae\u0cc8\u0ca4\u0ccd\u0cb0\u0cbf\u0caf\u0ca1\u0cbf \u0cac\u0cbf\u0c9f\u0ccd\u0c9f\u0cc1 \u0c95\u0cc6\u0cc2\u0ca1\u0cc1\u0cb5\u0c82\u0ca4\u0cc6 \u0cac\u0cc7\u0ca1\u0cbf\u0c95\u0cc6\u0caf\u0cbf\u0c9f\u0ccd\u0c9f\u0cc1 \u0cb8\u0c82\u0c96\u0ccd\u0caf\u0cbe\u0cac\u0cb2\u0cb5\u0ca8\u0ccd\u0ca8\u0cc1 \u0c90\u0ca6\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb0\u0ca3\u0ca4\u0c82\u0ca4\u0ccd\u0cb0 \u0cb0\u0cc2\u0caa\u0cbf\u0cb8\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 15\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca4\u0cb5\u0c95: \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6 \u0cae\u0cc8\u0ca4\u0ccd\u0cb0\u0cbf\u0caf\u0cbe\u0c97\u0cbf \u0cb9\u0cbe\u0cb2\u0cbf \u0cb8\u0c82\u0cb8\u0ca6\u0cb0\u0cc1 \u0c86\u0caf\u0cbe \u0caa\u0c95\u0ccd\u0cb7\u0ca6\u0cbf\u0c82\u0ca6\u0cb2\u0cc7 \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cbf \u0cac\u0cbf\u0c9c\u0cc6\u0caa\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0cb0\u0cc1\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf \u0c95\u0cc6\u0cc2\u0c82\u0ca1\u0cb0\u0cc6 15 \u0cb8\u0ccd\u0ca5\u0cbe\u0ca8 \u0c97\u0cc6\u0cb2\u0ccd\u0cb2\u0cac\u0cb9\u0cc1\u0ca6\u0cc1. \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c95\u0cc7\u0c82\u0ca6\u0ccd\u0cb0,\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c89\u0ca4\u0ccd\u0ca4\u0cb0, \u0cb5\u0cbf\u0c9c\u0caf\u0caa\u0cc1\u0cb0, \u0cac\u0cbe\u0c97\u0cb2\u0c95\u0ccb\u0c9f\u0cc6, \u0cac\u0cb3\u0ccd\u0cb3\u0cbe\u0cb0\u0cbf \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c97\u0cc6\u0cb2\u0ccd\u0cb2\u0cc1\u0cb5 \u0c85\u0cb5\u0c95\u0cbe\u0cb6\u0cb5\u0cbf\u0ca6\u0cc6 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0cc6.", "\u0c92\u0c9f\u0ccd\u0c9f\u0cbe\u0cb0\u0cc6, \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c87\u0ca8\u0ccd\u0ca8\u0cc2 \u0c92\u0c82\u0cad\u0ca4\u0ccd\u0ca4\u0cc1 \u0ca4\u0cbf\u0c82\u0c97\u0cb3\u0cc1 \u0cac\u0cbe\u0c95\u0cbf \u0c87\u0cb0\u0cc1\u0cb5\u0cbe\u0c97\u0cb2\u0cc7 \u0cae\u0cc2\u0cb0\u0cc2\u0caa\u0c95\u0ccd\u0cb7\u0c97\u0cb3\u0cc1 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc7 \u00a0\u0c85\u0c96\u0cbe\u0ca1\u0c95\u0ccd\u0c95\u0cbf\u0cb3\u0cbf\u0caf\u0cb2\u0cc1 \u0ca4\u0c82\u0ca4\u0ccd\u0cb0\u0c97\u0cbe\u0cb0\u0cbf\u0c95\u0cc6\u0caf\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0cb5\u0cc6.\u0c85\u0c82\u0ca4\u0cbf\u0cae\u0cb5\u0cbe\u0c97\u0cbf \u0caf\u0cbe\u0cb0 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \"\u0cab\u200c\u0cb2' \u0ca8\u0cc0\u0ca1\u0cb2\u0cbf\u0ca6\u0cc6, \u0caf\u0cbe\u0cb0\u0ca6\u0cc1 \u0c95\u0cc8 \u0c95\u0cc6\u0cc2\u0ca1\u0cb2\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0c95\u0cbe\u0ca6\u0cc1 \u0ca8\u0ccb\u0ca1\u0cac\u0cc7\u0c95\u0cbe\u0c97\u0cbf\u0ca6\u0cc6.", "\u0cb0\u0cbe\u0c9c\u0c95\u0cc0\u0caf \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c85\u0cb5\u0cb0\u0caa\u0ccd\u0caa\u0cb0\u0cbe\u0ca3\u0cc6 \u0c8e\u0c82\u0ca6\u0cc6\u0cb2\u0ccd\u0cb2 \u0c9f\u0cc0\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c8e\u0c9a\u0ccd\u200c.\u0ca1\u0cbf.\u0ca6\u0cc7\u0cb5\u0cc7\u0c97\u0ccc\u0ca1, \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c9c\u0ca4\u0cc6 \u0c92\u0c82\u0ca6\u0cc7 \u0cb5\u0cc7\u0ca6\u0cbf\u0c95\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0c9a\u0cbe\u0cb0 \u0cae\u0cbe\u0ca1\u0cac\u0cc7\u0c95\u0cc1. \u0c87\u0ca6\u0cc1 \u0cb0\u0cbe\u0c9c\u0c95\u0cc0\u0caf \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6. \u0cac\u0cbf\u0c9c\u0cc6\u0caa\u0cbf\u0caf\u0ca8\u0ccd\u0ca8\u0cc1 \u0c85\u0ca7\u0cbf\u0c95\u0cbe\u0cb0\u0ca6\u0cbf\u0c82\u0ca6 \u0ca6\u0cc2\u0cb0\u0cb5\u0cbf\u0ca1\u0cb2\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc2 \u0cae\u0ca4\u0ca6\u0cbe\u0cb0\u0cb0\u0cc1 \u0c8e\u0cb7\u0ccd\u0c9f\u0cb0 \u0cae\u0c9f\u0ccd\u0c9f\u0cbf\u0c97\u0cc6 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc1 \u0cae\u0cc1\u0c96\u0ccd\u0caf.", "\u0cac\u0cbf\u0c9c\u0cc6\u0caa\u0cbf \u0cb8\u0cb9 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cac\u0c97\u0ccd\u0c97\u0cc6 \u0cae\u0cc3\u0ca7\u0cc1 \u0ca7\u0ccb\u0cb0\u0ca3\u0cc6 \u0ca4\u0cbe\u0cb3\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7 \u0c9f\u0cc0\u0c95\u0cbe\u0cb8\u0ccd\u0ca4\u0ccd\u0cb0 \u0cac\u0cbf\u0c9f\u0ccd\u0c9f\u0cbf\u0ca4\u0ccd\u0ca4\u0cc1. \u0c87\u0ca6\u0cc0\u0c97 \u0c8e\u0cb0\u0ca1\u0cc2 \u0caa\u0c95\u0ccd\u0cb7\u0c97\u0cb3 \u0cb5\u0cbf\u0cb0\u0cc1\u0ca6\u0ccd\u0ca7 \u0cae\u0cc1\u0c97\u0cbf\u0cac\u0cc0\u0cb3\u0cac\u0cc7\u0c95\u0cbe\u0c97\u0cbf\u0ca6\u0cc6. \u0cae\u0ccb\u0ca6\u0cbf \u0c9c\u0ca8\u0caa\u0ccd\u0cb0\u0cbf\u0caf\u0ca4\u0cc6,\u0c85\u0cae\u0cbf\u0ca4\u0ccd\u200c \u0ca4\u0cbe \u0ca4\u0c82\u0ca4\u0ccd\u0cb0\u0c97\u0cbe\u0cb0\u0cbf\u0c95\u0cc6\u0caf\u0cc2 \u0cac\u0cbf\u0c9c\u0cc6\u0caa\u0cbf \u0ca8\u0cc6\u0cb0\u0cb5\u0cbf\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cc2 \u0c87\u0ca6\u0cc6.", "-\u00a0\u0c8e\u0cb8\u0ccd\u200c.\u0cb2\u0c95\u0ccd\u0cb7\u0ccd\u0cae\u0cbf\u0ca8\u0cbe\u0cb0\u0cbe\u0caf\u0ca3"], "title": "\u0cb8\u0cbf\u0ca6\u0ccd\u0ca6\u0cc1, \u0cac\u0cbf\u0c8e\u0cb8\u0ccd\u200c\u0cb5\u0cc8, \u0c8e\u0c9a\u0ccd\u200c\u0ca1\u0cbf\u0c95\u0cc6\u0caf\u0ca6\u0cc7 \u0cae\u0cc1\u0c82\u0ca6\u0cbe\u0cb3\u0ca4\u0ccd\u0cb5\u200b\u200b\u200b\u200b\u200b\u200b\u200b"},
{"url": "https://www.udayavani.com/kannada/news/state-news/309524/lok-sabha-election-congress-jds-bjp", "content": ["\u0cae\u0cc1\u0c82\u0cac\u0cb0\u0cc1\u0cb5 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cb2\u0cbf\u0ca6\u0cc6 \u0c8e\u0c82\u0cac \u0c98\u0ccb\u0cb7\u0ca3\u0cc6\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cb2\u0ccd\u0cb2\u0cc7 \u0c85\u0caa\u0cb8\u0ccd\u0cb5\u0cb0 \u0c95\u0cc7\u0cb3\u0cbf\u0cac\u0c82\u0ca6\u0cbf\u0ca6\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb9\u0ccb\u0ca6\u0cb0\u0cc6 \u0cb2\u0cbe\u0cad\u0c95\u0ccd\u0c95\u0cbf\u0c82\u0ca4 \u0ca8\u0cb7\u0ccd\u0c9f\u0cb5\u0cc7 \u0cb9\u0cc6\u0c9a\u0ccd\u0c9a\u0cc1 \u0c8e\u0c82\u0cac\u0cc1\u0ca6\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0cbe\u0caf\u0c95\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf. \u0c87\u0ca6\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cb7\u0ccd\u0c9f\u0cc7 \u0ca8\u0ca1\u0cc6\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0cb8\u0ccb\u0ca4 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0cb8\u0cad\u0cc6\u0caf\u0cb2\u0ccd\u0cb2\u0cc2 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0caa\u0c95\u0ccd\u0cb7\u0ca6\u0cc6\u0cc2\u0cb3\u0c97\u0cbf\u0ca8 \u0c88 \u0cb5\u0cbf\u0ca6\u0ccd\u0caf\u0cae\u0cbe\u0ca8\u0c97\u0cb3\u0cc1 \u0cb9\u0cc8\u0c95\u0cae\u0cbe\u0c82\u0ca1\u0ccd\u200c\u0c97\u0c82\u0ca4\u0cc2 \u0ca8\u0cc1\u0c82\u0c97\u0cb2\u0cbe\u0cb0\u0ca6 \u0ca4\u0cc1\u0ca4\u0ccd\u0ca4\u0cbe\u0c97\u0cbf\u0cb5\u0cc6. \u0cb9\u0cc0\u0c97\u0cbe\u0c97\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c-\u0cac\u0cbf\u0c8e\u0cb8\u0ccd\u200c\u0caa\u0cbf \u0cae\u0cc8\u0ca4\u0ccd\u0cb0\u0cbf \u0cb5\u0c95\u0ccc\u00ec\u0c9f\u0ccd\u200c \u0c86\u0c97\u0cc1\u0ca4\u0ccd\u0ca4\u0cbe? \u0cac\u0cbf\u0c9c\u0cc6\u0caa\u0cbf\u0c97\u0cc6 \u0ca8\u0cb7\u0ccd\u0c9f\u0cb5\u0cbe\u0c97\u0cc1\u0ca4\u0ccd\u0ca4\u0cbe \u0c85\u0ca5\u0cb5\u0cbe \u0cb2\u0cbe\u0cad\u0cb5\u0cbe\u0c97\u0cc1\u0ca4\u0ccd\u0ca4\u0cbe? \u0c88 \u0c95\u0cc1\u0cb0\u0cbf\u0ca4 \u0c92\u0c82\u0ca6\u0cc1 \u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cc6 \u0c87\u0cb2\u0ccd\u0cb2\u0cbf\u0ca6\u0cc6.", "\u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cb8\u0ccd\u0ca5\u0cbe\u0ca8 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca4\u0cb5\u0c95\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cb2\u0ccd\u0cb2\u0cc2 \u0c97\u0cc6\u0cc2\u0c82\u0ca6\u0cb2\u0cb5\u0cbf\u0ca6\u0cc6. \u0cae\u0cc8\u0ca4\u0ccd\u0cb0\u0cbf \u0cac\u0c97\u0ccd\u0c97\u0cc6 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6 \u0cb6\u0cbe\u0cb8\u0c95\u0cb0\u0cc1, \u0cae\u0cc1\u0c96\u0c82\u0ca1\u0cb0\u0cc1 \u0c86\u0cb8\u0c95\u0ccd\u0ca4\u0cbf \u0ca4\u0ccb\u0cb0\u0cbf\u0ca6\u0cb0\u0cc6, \u0cae\u0cb2\u0cc6\u0ca8\u0cbe\u0ca1\u0cc1-\u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0ca6\u0cb5\u0cb0\u0cc1 \u0cae\u0cc8\u0ca4\u0ccd\u0cb0\u0cbf \u0cac\u0cc7\u0ca1 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c86\u0ca6\u0cb0\u0cc6, \u0caa\u0c95\u0ccd\u0cb7\u0ca6 \u0cb5\u0cb0\u0cbf\u0cb7\u0ccd\u0ca0\u0cb0 \u0cae\u0cc1\u0c82\u0ca6\u0cc6 \u0c87\u0ca6\u0ca8\u0ccd\u0ca8\u0cc1 \u0c97\u0c9f\u0ccd\u0c9f\u0cbf\u0caf\u0cbe\u0c97\u0cbf \u0cb9\u0cc7\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cae\u0cc8\u0ca4\u0ccd\u0cb0\u0cbf \u00a0\u0c86\u0ca6\u0cb0\u0cc2 \u00a0\u0cae\u0ca8:\u0caa\u0cc2\u0cb0\u0ccd\u0cb5\u0c95\u0cb5\u0cbe\u0c97\u0cbf \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0cb8\u0cc2\u0c9a\u0ca8\u0cc6 \u0c88\u0c97\u0cb2\u0cc7 \u0c95\u0cbe\u0ca3\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0cb0\u0c82\u0cad\u0cbf\u0cb8\u0cbf\u0ca6\u0cc6.\u0cac\u0cbf\u0c9c\u0cc6\u0caa\u0cbf\u0caf\u0ca8\u0ccd\u0ca8\u0cc1 \u0c85\u0ca7\u0cbf\u0c95\u0cbe\u0cb0\u0ca6\u0cbf\u0c82\u0ca6 \u0ca6\u0cc2\u0cb0\u0cb5\u0cbf\u0ca1\u0cb2\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1 \u0cae\u0cc8\u0ca4\u0ccd\u0cb0\u0cbf\u0caf\u0ca8\u0ccd\u0ca8\u0cc1 \u0cae\u0cc1\u0c82\u0cac\u0cb0\u0cc1\u0cb5 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c, \u00a0\u0c9c\u0cc6\u0ca1\u0cbf\u0c8e\u0cb8\u0ccd\u200c \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cc6. \u0c85\u0ca6\u0cb0\u0c82\u0ca4\u0cc6 \u00a0\u0cae\u0cc8\u0cb8\u0cc2\u0cb0\u0cc1, \u0cae\u0c82\u0ca1\u0ccd\u0caf, \u0cb9\u0cbe\u0cb8\u0ca8, \u0cb0\u0cbe\u0cae\u0ca8\u0c97\u0cb0, \u0c95\u0ccb\u0cb2\u0cbe\u0cb0 \u0cb8\u0cc7\u0cb0\u0cbf\u0ca6\u0c82\u0ca4\u0cc6 28 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0ca8\u0cbf\u0cb7\u0ccd\u0c9f 6-7 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cac\u0cc7\u0c95\u0cc1 \u0c8e\u0c82\u0cac \u0cac\u0cc7\u0ca1\u0cbf\u0c95\u0cc6\u0caf\u0ca8\u0ccd\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc1\u0c82\u0ca6\u0cbf\u0ca1\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cc6.", "\u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5 \u0cac\u0c97\u0ccd\u0c97\u0cc6 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6 \u0cb6\u0cbe\u0cb8\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0c87\u0ca4\u0cb0\u0cc6 \u0cae\u0cc1\u0c96\u0c82\u0ca1\u0cb0\u0cc1 \u0cb8\u0cb9\u0cae\u0ca4 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cca\u0c82\u0ca6\u0cc6\u0ca1\u0cc6 \u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb2\u0cbe\u0cad\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0ca8\u0cbe\u0caf\u0c95\u0cb0\u0cbf\u0c82\u0ca6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca6\u0cc6. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0cb2\u0ccb\u0c95\u0cb8\u0cad\u0cc6\u0caf\u0cb2\u0ccd\u0cb2\u0cbf \u0c95\u0cc7\u0cb5\u0cb2 \u0c8e\u0cb0\u0ca1\u0cc1 \u0cb8\u0ccd\u0ca5\u0cbe\u0ca8 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0ca6\u0cb0\u0cc6 \u0c95\u0ca8\u0cbf\u0cb7\u0ccd\u0c9f 4-5 \u0cb8\u0ccd\u0ca5\u0cbe\u0ca8\u0c97\u0cb3\u0ca8\u0ccd\u0ca8\u0cc1 \u0c97\u0cc6\u0cb2\u0ccd\u0cb2\u0cac\u0cb9\u0cc1\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u0c85\u0cb5\u0cb0 \u0cb5\u0cbf\u0cb6\u0ccd\u0cb5\u0cbe\u0cb8.", "\u0c86\u0ca6\u0cb0\u0cc6, \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cae\u0ca4\u0ccd\u0ca4\u0cc1 \u0cae\u0cb2\u0cc6\u0ca8\u0cbe\u0ca1\u0cc1 \u0cad\u0cbe\u0c97\u0ca6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc1\u0c96\u0c82\u0ca1\u0cb0\u0cbf\u0c82\u0ca6 \u0cae\u0cc8\u0ca4\u0ccd\u0cb0\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc1 \u0c86\u0c95\u0ccd\u0cb7\u0cc7\u0caa\u0cb5\u0cbf\u0ca6\u0cc6. \u0caa\u0c95\u0ccd\u0cb7\u0ca6 \u0cb8\u0cb0\u0ccd\u0c95\u0cbe\u0cb0 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0ca6\u0cb0 \u0ca8\u0cc6\u0cb0\u0cb5\u0cc1 \u0caa\u0ca1\u0cc6\u0ca6\u0cc1 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cac\u0cbe\u0c97\u0ca6\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0cb6\u0c95\u0ccd\u0ca4\u0cbf\u0caf\u0cc1\u0ca4\u0cb5\u0cbe\u0c97\u0cbf\u0cb0\u0cc1\u0cb5 \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cac\u0cb2\u0c97\u0cc6\u0cc2\u0cb3\u0cbf\u0cb8\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c9c\u0ca4\u0cc6 \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cb0\u0cc6 \u0ca8\u0cae\u0ccd\u0cae \u0cad\u0cbe\u0c97\u0ca6 \u0cac\u0cb9\u0cc1\u0ca4\u0cc7\u0c95 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c87\u0ca6\u0cc1 \u0caa\u0c95\u0ccd\u0cb7 \u0cac\u0cc6\u0cb3\u0cc6\u0cb8\u0cb2\u0cc1 \u0c85\u0ca1\u0ccd\u0ca1\u0cbf\u0caf\u0cbe\u0c97\u0cac\u0cb9\u0cc1\u0ca6\u0cc1 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0c85\u0cb5\u0cb0\u0cb2\u0ccd\u0cb2\u0cbf \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cbe\u0c97\u0cbf \u0ca4\u0cbf\u0cb3\u0cbf\u0ca6\u0cc1 \u0cac\u0c82\u0ca6\u0cbf\u0ca6\u0cc6.", "\u0c95\u0cb0\u0cbe\u0cb5\u0cb3\u0cbf \u0cad\u0cbe\u0c97\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cb6\u0c95\u0ccd\u0ca4\u0cbf \u0c87\u0cb2\u0ccd\u0cb2. \u0c86\u0ca6\u0cb0\u0cc6, \u0cae\u0cb2\u0cc6\u0ca8\u0cbe\u0ca1\u0cc1 \u0cae\u0ca4\u0ccd\u0ca4\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cbf \u0cb8\u0ccd\u0cb5\u0cb2\u0ccd\u0caa \u0cae\u0c9f\u0ccd\u0c9f\u0cbf\u0ca8 \u0cb6\u0c95\u0ccd\u0ca4\u0cbf \u0c87\u0ca6\u0cc6. \u0c88 \u0cb9\u0cbf\u0c82\u0ca6\u0cbf\u0ca8 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cb3\u0cb2\u0ccd\u0cb2\u0cbf \u0c85\u0ca6\u0cc1 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0c85\u0ca8\u0cc7\u0c95 \u0c95\u0ca1\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c97\u0cc6\u0ca6\u0ccd\u0ca6\u0cbf\u0ca4\u0ccd\u0ca4\u0cc1. \u0cb9\u0cc0\u0c97\u0cbe\u0c97\u0cbf \u0c86 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cac\u0cb2\u0caa\u0ca1\u0cbf\u0cb8\u0cac\u0cc7\u0c95\u0cbe\u0ca6\u0cb0\u0cc6 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cc1\u0cb5\u0cc1\u0ca6\u0cc1 \u0cb8\u0cc2\u0c95\u0ccd\u0ca4 \u0c8e\u0c82\u0cac \u0cae\u0cbe\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c86 \u0cad\u0cbe\u0c97\u0ca6 \u0cae\u0cc1\u0c96\u0c82\u0ca1\u0cb0\u0cc1 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0c9c\u0ca8 \u0cac\u0cc6\u0c82\u0cac\u0cb2\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6 \u0c8e\u0c82\u0cac\u0cc1\u0ca6\u0cc1 \u0c85\u0ca8\u0cc7\u0c95 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb8\u0cbe\u0cac\u0cc0\u0ca4\u0cbe\u0c97\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0caa\u0c95\u0ccd\u0cb7 \u0c85\u0ca7\u0cbf\u0c95\u0cbe\u0cb0\u0c95\u0ccd\u0c95\u0cc6 \u0cac\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cc7 \u0c87\u0cb2\u0ccd\u0cb2\u0ca6 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c8f\u0c95\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c9c\u0ca4\u0cc6 \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1? \u0c85\u0ca6\u0cb0 \u0cac\u0ca6\u0cb2\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95\u0cb5\u0cbe\u0c97\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cbf \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cac\u0cb2\u0caa\u0ca1\u0cbf\u0cb8\u0ccb\u0ca3. \u0cae\u0cc1\u0c82\u0ca6\u0cbf\u0ca8 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0cb5\u0cc7\u0cb3\u0cc6\u0c97\u0cc6 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c85\u0cb5\u0cb0\u0cc1 \u0c85\u0cad\u0cbf\u0caa\u0ccd\u0cb0\u0cbe\u0caf\u0caa\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c86\u0ca6\u0cb0\u0cc6, \u0ca8\u0cbe\u0caf\u0c95\u0cb0 \u0cae\u0cc1\u0c82\u0ca6\u0cc6 \u0c87\u0ca6\u0ca8\u0ccd\u0ca8\u0cc1 \u0cb9\u0cc7\u0cb3\u0cc1\u0cb5 \u0ca7\u0cc8\u0cb0\u0ccd\u0caf \u0c87\u0cb2\u0ccd\u0cb2\u0ca6\u0cc6 \u0cae\u0ccc\u0ca8\u0c95\u0ccd\u0c95\u0cc6 \u0cb6\u0cb0\u0ca3\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0cae\u0cc2\u0cb2\u0c97\u0cb3\u0cc1 \u0cb9\u0cc7\u0cb3\u0cbf\u0cb5\u0cc6.", "\u0cb5\u0cbf\u0cb0\u0ccb\u0ca7\u0ca6 \u0ca8\u0ca1\u0cc1\u0cb5\u0cc6\u0caf\u0cc7 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca4\u0caf\u0cbe\u0cb0\u0cbf\u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0ccb\u0ca4\u0cc1 \u0cb0\u0cbe\u0cb7\u0ccd\u0c9f\u0ccd\u0cb0\u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0caa\u0c95\u0ccd\u0cb7\u0ca6 \u0cad\u0cb5\u0cbf\u0cb7\u0ccd\u0caf\u0ca6 \u0c85\u0cb8\u0ccd\u0ca4\u0cbf\u0ca4\u0ccd\u0cb5\u0c95\u0ccd\u0c95\u0cbe\u0c97\u0cbf \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0caa\u0cbe\u0cb2\u0cc1\u0ca6\u0cbe\u0cb0 \u0caa\u0c95\u0ccd\u0cb7\u0cb5\u0cbe\u0c97\u0cbf\u0cb0\u0cc1\u0cb5 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0ca6\u0ccb\u0cb8\u0ccd\u0ca4\u0cbf \u0caa\u0c95\u0ccd\u0cb7 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cc6\u0cc2\u0c82\u0ca6\u0cbf\u0c97\u0cc6 \u0c95\u0ccd\u0cb7\u0cc7\u0ca4\u0ccd\u0cb0 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cae\u0cc1\u0c82\u0ca6\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0caa\u0c95\u0ccd\u0cb7\u0ca6 \u0c86\u0c82\u0ca4\u0cb0\u0cbf\u0c95 \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0cb5\u0cbf\u0cb0\u0ccb\u0ca7 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cad\u0cbe\u0c97\u0cb5\u0cbe\u0c97\u0cbf\u0cb0\u0cc1\u0cb5 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0caa\u0ccd\u0cb0\u0cac\u0cb2\u0cb5\u0cbe\u0c97\u0cbf\u0cb0\u0cc1\u0cb5 \u0cb9\u0cb3\u0cc6 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0cad\u0cb5\u0cbf\u0cb7\u0ccd\u0caf\u0ca6\u0cb2\u0ccd\u0cb2\u0cbf \u0c85\u0cb8\u0ccd\u0ca4\u0cbf\u0ca4\u0ccd\u0cb5\u0ca6 \u0caa\u0ccd\u0cb0\u0cb6\u0ccd\u0ca8\u0cc6\u0caf\u0cbe\u0c97\u0cbf\u0ca6\u0cc6. \u0c85\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0cc6\u0cc2\u0ca4\u0cc6\u0c97\u0cc6 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cac\u0cc7\u0ca1 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0cb9\u0cb3\u0cc6 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6 \u0cac\u0cb9\u0cc1\u0ca4\u0cc7\u0c95 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0cbe\u0caf\u0c95\u0cb0 \u0cb5\u0cbe\u0ca6.", "\u0c95\u0ccd\u0cb7\u0cc7\u0ca4\u0ccd\u0cb0 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0cb9\u0cb3\u0cc6 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0ca6 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbe\u0ca6 \u0cae\u0c82\u0ca1\u0ccd\u0caf, \u0cae\u0cc8\u0cb8\u0cc2\u0cb0\u0cc1, \u0cb9\u0cbe\u0cb8\u0ca8, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0, \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0, \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97, \u0cb6\u0cbf\u0cb5\u0cae\u0cca\u0c97\u0ccd\u0c97, \u0c9a\u0cbe\u0cae\u0cb0\u0cbe\u0c9c\u0ca8\u0c97\u0cb0 \u0cb9\u0cbe\u0c97\u0cc2 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0ca6 \u0cb0\u0cbe\u0caf\u0c9a\u0cc2\u0cb0\u0cc1 \u0cae\u0ca4\u0ccd\u0ca4\u0cc1 \u0cb5\u0cbf\u0c9c\u0caf\u0caa\u0cc1\u0cb0 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cae\u0cc7\u0cb2\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c95\u0ca3\u0ccd\u0ca3\u0cbf\u0c9f\u0ccd\u0c9f\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u00a0\u0c86 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cb8\u0cbe\u0cb0\u0cbe\u0cb8\u0c97\u0c9f\u0cbe\u0c97\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cad\u0cb5\u0cbf\u0cb7\u0ccd\u0caf\u0c95\u0ccd\u0c95\u0cc6 \u0c95\u0cc1\u0ca4\u0ccd\u0ca4\u0cc1 \u0cac\u0cb0\u0cb2\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0cc1 \u0c85\u0cb5\u0cb0 \u0c86\u0ca4\u0c82\u0c95\u0cb5\u0cc2 \u0c86\u0c97\u0cbf\u0ca6\u0cc6.", "\u0cb8\u0ccd\u0ca5\u0cb3\u0cc0\u0caf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0cbe\u0caf\u0c95\u0cb0\u0cbf\u0c97\u0cc6 \u0c85\u0ca6\u0cc7 \u0caa\u0ccd\u0cb0\u0cae\u0cc1\u0c96 \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0cb9\u0cc8 \u0c95\u0cae\u0cbe\u0c82\u0ca1\u0ccd\u200c \u0c86\u0ca6\u0cc7\u0cb6 \u0caa\u0cbe\u0cb2\u0ca8\u0cc6 \u0ca8\u0cc1\u0c82\u0c97\u0cb2\u0cbe\u0cb0\u0ca6 \u0ca4\u0cc1\u0ca4\u0ccd\u0ca4\u0cbe\u0c97\u0cbf \u0caa\u0cb0\u0cbf\u0ca3\u0cae\u0cbf\u0cb8\u0cbf\u0ca6\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c95\u0ca3\u0ccd\u0ca3\u0cbf\u0c9f\u0ccd\u0c9f\u0cbf\u0cb0\u0cc1\u0cb5 \u0cac\u0cb9\u0cc1\u0ca4\u0cc7\u0c95 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb9\u0cbe\u0cb2\u0cbf \u0cb8\u0c82\u0cb8\u0ca6\u0cb0\u0cbf\u0ca6\u0ccd\u0ca6\u0cc1, \u0c89\u0cb3\u0cbf\u0ca6 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf\u0caf\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0caa\u0ccd\u0cb0\u0cac\u0cb2 \u0cb5\u0cbf\u0cb0\u0ccb\u0ca7\u0cbf\u0caf\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cbe\u0ca4\u0ccd\u0cb0. \u0cac\u0ca6\u0ccd\u0ca6 \u0cb5\u0cc8\u0cb0\u0cbf \u0c9c\u0cc6\u0cc2\u0ca4\u0cc6 \u0c95\u0cc8 \u0c9c\u0ccb\u0ca1\u0cbf\u0cb8\u0cbf \u0caf\u0cbe\u0cb0\u0cca\u0c82\u0ca6\u0cbf\u0c97\u0cc6 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0cb9\u0cc7\u0c97\u0cc6 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0cae\u0cc1\u0c82\u0ca6\u0cbf\u0ca1\u0cc1\u0ca4\u0ccd\u0ca4\u0cbe\u0cb0\u0cc6.", "\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0, \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0, \u0c9a\u0cbe\u0cae\u0cb0\u0cbe\u0c9c\u0ca8\u0c97\u0cb0, \u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb9\u0cbe\u0cb2\u0cbf \u0cb8\u0c82\u0cb8\u0ca6\u0cb0\u0cbf\u0ca6\u0ccd\u0ca6\u0cc1, \u0cb9\u0cbe\u0cb2\u0cbf \u0cb8\u0c82\u0cb8\u0ca6\u0cb0\u0cbf\u0cb0\u0cc1\u0cb5 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0c95\u0cc6\u0cc2\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0cac \u0c92\u0ca4\u0ccd\u0ca4\u0ca1 \u0cb8\u0ccd\u0ca5\u0cb3\u0cc0\u0caf \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6. \u0cae\u0c82\u0ca1\u0ccd\u0caf \u0cb9\u0cbe\u0c97\u0cc2 \u0cb9\u0cbe\u0cb8\u0ca8\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0ccd\u0cb0\u0cac\u0cb2 \u0cb8\u0ccd\u0caa\u0cb0\u0ccd\u0ca7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0cae\u0c82\u0ca1\u0ccd\u0caf\u0ca6\u0cb2\u0ccd\u0cb2\u0cbf 2014\u0cb0 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c85\u0cad\u0ccd\u0caf\u0cb0\u0ccd\u0ca5\u0cbf \u0cb0\u0cae\u0ccd\u0caf\u0cbe \u0c95\u0cc7\u0cb5\u0cb2 5 \u0cb8\u0cbe\u0cb5\u0cbf\u0cb0 \u0cae\u0ca4\u0c97\u0cb3 \u0c85\u0c82\u0ca4\u0cb0\u0ca6\u0cbf\u0c82\u0ca6 \u0cb8\u0ccb\u0cb2\u0cc1 \u0c95\u0c82\u0ca1\u0cbf\u0ca6\u0ccd\u0ca6\u0cc1, \u0cb9\u0cbe\u0cb8\u0ca8\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0ccd\u0cb0\u0cac\u0cb2 \u0cb8\u0ccd\u0caa\u0cb0\u0ccd\u0ca7\u0cc6 \u0c92\u0ca1\u0ccd\u0ca1\u0cbf 2\u0ca8\u0cc7 \u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf\u0ca6\u0cc6.", "\u0c86 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1 \u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca4\u0cb3 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf\u0ca8 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0caa\u0c95\u0ccd\u0cb7\u0ca6 \u0cae\u0cc7\u0cb2\u0cbf\u0ca8 \u0cb5\u0cbf\u0cb6\u0ccd\u0cb5\u0cbe\u0cb8 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0c86\u0ca4\u0c82\u0c95 \u0c87\u0ca6\u0ccd\u0ca6\u0cc1, \u0cac\u0cc7\u0cb0\u0cc6 \u0caa\u0c95\u0ccd\u0cb7\u0ca6 \u0c95\u0ca1\u0cc6\u0c97\u0cc6 \u0cae\u0cc1\u0c96 \u0cae\u0cbe\u0ca1\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6 \u0c8e\u0c82\u0cac \u0c85\u0cad\u0cbf\u0caa\u0ccd\u0cb0\u0cbe\u0caf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0cb9\u0cbe\u0cb8\u0ca8\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0ca4\u0ca8\u0ccd\u0ca8 \u0c96\u0cbe\u0ca4\u0cc6 \u0ca4\u0cc6\u0cb0\u0cc6\u0ca6\u0cbf\u0ca6\u0ccd\u0ca6\u0cc1 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0ca4\u0ccd\u0ca4\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9c\u0cc6\u0caa\u0cbf\u0caf\u0cc7 \u0ca8\u0cc7\u0cb0 \u0cb8\u0ccd\u0caa\u0cb0\u0ccd\u0ca7\u0cbf\u0caf\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb5\u0cbf\u0cb0\u0ccb\u0ca7\u0cbf\u0cb8\u0cc1\u0cb5 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0ca4\u0c97\u0cb3\u0cc1 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cb9\u0ccb\u0c97\u0cc1\u0cb5 \u0c86\u0ca4\u0c82\u0c95 \u0c87\u0ca6\u0ccd\u0ca6\u0cc1, \u0c85\u0ca8\u0cbe\u0caf\u0cbe\u0cb8\u0cb5\u0cbe\u0c97\u0cbf \u0c88 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cac\u0cbe\u0c97\u0cbf\u0cb2\u0cc1 \u0ca4\u0cc6\u0cb0\u0cc6\u0ca6\u0cc1\u0c95\u0cc6\u0cc2\u0c9f\u0ccd\u0c9f\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cae\u0cbe\u0ca4\u0cc1\u0c97\u0cb3\u0cc1 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6.", "\u0cb0\u0cbe\u0cb7\u0ccd\u0c9f\u0ccd\u0cb0 \u0cae\u0c9f\u0ccd\u0c9f\u0ca6 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cb9\u0cbe\u0c95\u0cc1\u0cb5 \u0cad\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca4\u0ca8\u0ccd\u0ca8 \u0cac\u0cc7\u0cb0\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0cbe\u0ca8\u0cc7 \u0cb8\u0ca1\u0cbf\u0cb2\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c88 \u0cae\u0cc2\u0cb2\u0c95 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb6\u0c95\u0ccd\u0ca4\u0cbf \u0cb5\u0cc3\u0ca6\u0ccd\u0ca7\u0cbf\u0c97\u0cc2 \u0caa\u0cb0\u0ccb\u0c95\u0ccd\u0cb7\u0cb5\u0cbe\u0c97\u0cbf \u0c95\u0cbe\u0cb0\u0ca3\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cc6\u0c97\u0cb3\u0cc1 \u0caa\u0c95\u0ccd\u0cb7\u0ca6 \u0cb5\u0cb2\u0caf\u0ca6\u0cb2\u0ccd\u0cb2\u0cc7 \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6.", "\u0cae\u0cc8\u0ca4\u0ccd\u0cb0\u0cbf\u0caf\u0cbf\u0c82\u0ca6 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cb2\u0cbe\u0cad?\u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0cb8\u0ca8\u0ccd\u0ca8\u0cbf\u0cb5\u0cc7\u0cb6\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c-\u0cac\u0cbf\u0c8e\u0cb8\u0ccd\u200c\u0caa\u0cbf \u0cae\u0cc8\u0ca4\u0ccd\u0cb0\u0cbf\u0c95\u0cc2\u0c9f \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cbf\u0ca6\u0cb0\u0cc6 \u0cb2\u0cbe\u0cad\u0ca6 \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0c87\u0ca6\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6\u0c97\u0cbf\u0ca8 \u0cae\u0cc8\u0ca4\u0ccd\u0cb0\u0cbf \u0c92\u0caa\u0ccd\u0caa\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0cbe\u0caf\u0c95\u0cb0\u0cc1 \u0cac\u0cbf\u0c9c\u0cc6\u0caa\u0cbf\u0caf\u0ca4\u0ccd\u0ca4 \u0cac\u0cb0\u0cac\u0cb9\u0cc1\u0ca6\u0cc1 \u0c8e\u0c82\u0cac \u0ca6\u0cc2\u0cb0\u0cbe\u0cb2\u0ccb\u0c9a\u0ca8\u0cc6 \u0cac\u0cbf\u0c9c\u0cc6\u0caa\u0cbf\u0caf\u0cb2\u0ccd\u0cb2\u0cbf\u0ca6\u0cc6. \u0c85\u0ca6\u0cb0\u0cb2\u0ccd\u0cb2\u0cc2 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1, \u0c89.\u0c95 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb5\u0cbf\u0cb0\u0ccb\u0ca7\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cb5\u0cb0 \u0cae\u0cc7\u0cb2\u0cc6 \u0cac\u0cbf\u0c9c\u0cc6\u0caa\u0cbf\u0caf \u0c95\u0ca3\u0ccd\u0ca3\u0cbf\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0c92\u0c82\u0ca6\u0cb7\u0ccd\u0c9f\u0cc1 \u0ca8\u0cbe\u0caf\u0c95\u0cb0\u0cc1 \u0cac\u0cbf\u0c9c\u0cc6\u0caa\u0cbf \u0cb8\u0c82\u0caa\u0cb0\u0ccd\u0c95\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0cac \u0cae\u0cbe\u0ca4\u0cc1\u0c97\u0cb3\u0cbf\u0cb5\u0cc6.", "\u0c87\u0ca6\u0cb7\u0ccd\u0c9f\u0cc7 \u0c85\u0cb2\u0ccd\u0cb2, \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c- \u0cac\u0cbf\u0c8e\u0cb8\u0ccd\u200c\u0caa\u0cbf \u0cae\u0cc8\u0ca4\u0ccd\u0cb0\u0cbf\u0caf\u0cbf\u0c82\u0ca6 \u0cac\u0cbf\u0c9c\u0cc6\u0caa\u0cbf\u0caf\u0ca4\u0ccd\u0ca4 \u0cb9\u0cc6\u0c9a\u0ccd\u0c9a\u0cc1 \u0cae\u0ca4\u0c97\u0cb3\u0cc1 \u0c95\u0ccd\u0cb0\u0ccb\u0ca2\u0cc0\u0c95\u0cb0\u0ca3 \u0c86\u0c97\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0\u0cb5\u0cc2 \u0c87\u0ca6\u0cc6. \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cc6 \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0 \u0cb2\u0ccb\u0c95\u0cb8\u0cad\u0cc6 \u0c95\u0ccd\u0cb7\u0cc7\u0ca4\u0ccd\u0cb0 \u0c92\u0c95\u0ccd\u0c95\u0cb2\u0cbf\u0c97\u0cb0 \u0caa\u0ccd\u0cb0\u0cbe\u0cac\u0cb2\u0ccd\u0caf \u0c87\u0cb0\u0cc1\u0cb5 \u0c95\u0ccd\u0cb7\u0cc7\u0ca4\u0ccd\u0cb0. 2014 \u0cb0 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0cb5\u0cc0\u0cb0\u0caa\u0ccd\u0caa \u0cae\u0cca\u0caf\u0cbf\u0cb2\u0cbf 4,15,280 \u0cae\u0ca4 \u0caa\u0ca1\u0cc6\u0ca6\u0cc1 \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0cac\u0cbf\u0c9c\u0cc6\u0caa\u0cbf\u0caf \u0cac\u0c9a\u0ccd\u0c9a\u0cc7\u0c97\u0ccc\u0ca1\u0cb0\u0cc1 4,15,280 \u0cae\u0ca4 \u0caa\u0ca1\u0cc6\u0ca6\u0cc1 9 \u0cb8\u0cbe\u0cb5\u0cbf\u0cb0 \u0cae\u0ca4\u0c97\u0cb3 \u0c85\u0c82\u0ca4\u0cb0\u0ca6\u0cb2\u0ccd\u0cb2\u0cbf \u0cb8\u0ccb\u0ca4\u0cbf\u0ca6\u0ccd\u0ca6\u0cb0\u0cc1. \u0c86\u0ca6\u0cb0\u0cc6, \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cbf\u0c82\u0ca6 \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cbf\u0ca6\u0ccd\u0ca6 \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf 3,46, 339 \u0cae\u0ca4 \u00a0\u0caa\u0ca1\u0cc6\u0ca6\u0cb0\u0cc1. \u0c92\u0c82\u0ca6\u0cc6\u0cc2\u0cae\u0ccd\u0cae\u0cc6 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb2\u0ccd\u0cb2\u0cbf \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cbf\u0cb0\u0ca6\u0cbf\u0ca6\u0ccd\u0ca6\u0cb0\u0cc6 \u0cac\u0c9a\u0ccd\u0c9a\u0cc7\u0c97\u0ccc\u0ca1\u0cb0\u0cc1 2 \u0cb2\u0c95\u0ccd\u0cb7 \u0cae\u0ca4\u0c97\u0cb3 \u0c85\u0c82\u0ca4\u0cb0\u0ca6\u0cb2\u0ccd\u0cb2\u0cbf \u0c97\u0cc6\u0cb2\u0ccd\u0cb2\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cac\u0cbf\u0c9c\u0cc6\u0caa\u0cbf\u0caf\u0ca6\u0cc1.", "\u0c95\u0ccb\u0cb2\u0cbe\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0c95\u0cc6.\u0c8e\u0c9a\u0ccd\u200c.\u0cae\u0cc1\u0ca8\u0cbf\u0caf\u0caa\u0ccd\u0caa \u0cb5\u0cbf\u0cb0\u0cc1\u0ca6\u0ccd\u0ca7\u0ca6 \u0c85\u0cb2\u0cc6 \u0c87\u0ca4\u0ccd\u0ca4\u0cc1. \u0c86\u0ca6\u0cb0\u0cc2 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c85\u0cad\u0ccd\u0caf\u0cb0\u0ccd\u0ca5\u0cbf 3,71.076 \u0cae\u0ca4, \u0cac\u0cbf\u0c9c\u0cc6\u0caa\u0cbf \u0c85\u0cad\u0ccd\u0caf\u0cb0\u0ccd\u0ca5\u0cbf \u0cb5\u0cbf.\u0ca8\u0cbe\u0cb0\u0cbe\u0caf\u0ca3\u0cb8\u0ccd\u0cb5\u0cbe\u0cae\u0cbf 2,67,322 \u0cae\u0ca4 \u0caa\u0ca1\u0cc6\u0ca6\u0cb0\u0cc1. \u0c92\u0c82\u0ca6\u0cc6\u0cc2\u0cae\u0ccd\u0cae\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c-\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c92\u0c9f\u0ccd\u0c9f\u0cbe\u0c97\u0cbf \u0c95\u0ca3\u0ca6\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cb0\u0cc6 \u0c87\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cc6 \u0cb2\u0cbe\u0cad. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb5\u0cbf\u0cb0\u0cc1\u0ca6\u0ccd\u0ca7\u0ca6 \u0cae\u0ca4\u0c97\u0cb3\u0cc1 \u0c92\u0c82\u0ca6\u0cc6\u0ca1\u0cc6 \u0cac\u0c82\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0ca4\u0cc1\u0cae\u0c95\u0cc2\u0cb0\u0cbf\u0ca8\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0cae\u0cc1\u0ca6\u0ccd\u0ca6\u0cb9\u0ca8\u0cc1\u0cae\u0cc7\u0c97\u0ccc\u0ca1\u0cb0\u0cc1 4,29.868 \u0cae\u0ca4 \u00a0\u0caa\u0ca1\u0cc6\u0ca6\u0cc1 \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf \u0cac\u0cb8\u0cb5\u0cb0\u0cbe\u0c9c\u0ccd\u200c 3,55,827 \u0cae\u0ca4 \u0caa\u0ca1\u0cc6\u0ca6\u0cc1 2\u0ca8\u0cc7 \u0cb8\u0ccd\u0ca5\u0cbe\u0ca8, \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cbf\u0c82\u0ca6 \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cbf\u0ca6\u0ccd\u0ca6 \u0c8e.\u0c95\u0cc3\u0cb7\u0ccd\u0ca3\u0caa\u0ccd\u0caa 2,58,683 \u0cae\u0ca4 \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0cbf\u0caf\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0c92\u0c82\u0ca6\u0cbe\u0ca6\u0cb0\u0cc6 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0c97\u0cc6\u0cb2\u0cc1\u0cb5\u0cbe\u0c97\u0cb2\u0cbf\u0ca6\u0cc6 \u0c8e\u0c82\u0cac \u0cb5\u0cbe\u0ca6 \u0cac\u0cbf\u0c9c\u0cc6\u0caa\u0cbf\u0caf\u0ca6\u0cc1.", "\u0c85\u0ca6\u0cc7 \u0cb0\u0cc0\u0ca4\u0cbf, \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0cb0\u0cc1\u0cb5 \u0c9a\u0cbe\u0cae\u0cb0\u0cbe\u0c9c\u0ca8\u0c97\u0cb0, \u0c95\u0cb2\u0cac\u0cc1\u0cb0\u0c97\u0cbf \u00a0\u0c9a\u0cbf\u0c95\u0ccd\u0c95\u0ccb\u0ca1\u0cbf \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0cc8\u0ca4\u0ccd\u0cb0\u0cbf\u0caf\u0cbf\u0c82\u0ca6 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cb2\u0cbe\u0cad \u0c86\u0c97\u0cb2\u0cbf\u0ca6\u0cc6 \u0c8e\u0c82\u0cac \u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cac\u0cbf\u0c9c\u0cc6\u0caa\u0cbf\u0c97\u0cc6 \u0c95\u0cb7\u0ccd\u0c9f \u0c8e\u0cb2\u0ccd\u0cb2\u0cbe\u0c97\u0cac\u0cb9\u0cc1\u0ca6\u0cc1?: \u0cac\u0cbf\u0c9c\u0cc6\u0caa\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0cb0\u0cc1\u0cb5 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c89\u0ca4\u0ccd\u0ca4\u0cb0, \u0cb8\u0cc6\u0c82\u0c9f\u0ccd\u0cb0\u0cb2\u0ccd\u200c, \u0ca6\u0c95\u0ccd\u0cb7\u0cbf\u0ca3 , \u0cac\u0cc0\u0ca6\u0cb0\u0ccd\u200c, \u0cac\u0cbf\u0c9c\u0cbe\u0caa\u0cc1\u0cb0, \u0cac\u0cbe\u0c97\u0cb2\u0c95\u0ccb\u0c9f\u0cc6 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c-\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf\u0caf\u0cbe\u0c97\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0cac\u0cbf\u0c9c\u0cc6\u0caa\u0cbf\u0c97\u0cc6 \u0c95\u0cb7\u0ccd\u0c9f\u0cb5\u0cbe\u0c97\u0cac\u0cb9\u0cc1\u0ca6\u0cc1. \u0c88 \u00a0\u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cb0\u0ca3\u0ca4\u0c82\u0ca4\u0ccd\u0cb0 \u0cac\u0ca6\u0cb2\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6. \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9a\u0cb2\u0cbe\u0cb5\u0ca3\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0cae\u0ca4\u0c97\u0cb3\u0cc1 \u0cb9\u0cbe\u0c97\u0cc2 \u0cab\u200c\u0cb2\u0cbf\u0ca4\u0cbe\u0c82\u0cb6\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c88 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cb9\u0cbe\u0c95\u0cb2\u0cbe\u0c97\u0cbf\u0ca6\u0cc6. \u0c86\u0ca6\u0cb0\u0cc2 \u0cae\u0cc8\u0ca4\u0ccd\u0cb0\u0cbf\u0c95\u0cc2\u0c9f\u0ca6 \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf\u0cbe\u0c97\u0cbf \u0cb8\u0ccd\u0caa\u0cb0\u0ccd\u0ca7\u0cc6 \u0cae\u0cbe\u0ca1\u0cb2\u0cbf\u0cb0\u0cc1\u0cb5 \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0cae\u0cc7\u0cb2\u0cc2 \u0c85\u0cb5\u0cb2\u0c82\u0cac\u0cbf\u0ca4\u0cb5\u0cbe\u0c97\u0cbf\u0cb0\u0cb2\u0cbf\u0ca6\u0cc6.", "\u0c86\u0ca6\u0cb0\u0cc2, \u0c88\u0c97\u0cbe\u0c97\u0cb2\u0cc7 \u0c86 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c9a\u0cbf\u0c82\u0ca4\u0ca8\u0cc6, \u0c9a\u0cb0\u0ccd\u0c9a\u0cc6\u0c97\u0cb3\u0cc1 \u0ca8\u0ca1\u0cc6\u0ca6\u0cc1 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cc2\u0ca4\u0ccd\u200c\u0cb5\u0cbe\u0cb0\u0cc1 \u0caa\u0ca1\u0cc6\u0ca6\u0cbf\u0cb0\u0cc1\u0cb5 \u0cae\u0ca4\u0c97\u0cb3 \u0cae\u0cbe\u0cb9\u0cbf\u0ca4\u0cbf \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf \u0cac\u0cc2\u0ca4\u0ccd\u200c \u0cae\u0c9f\u0ccd\u0c9f\u0ca6\u0cbf\u0c82\u0ca6\u0cb2\u0cc7 \u0cac\u0cbf\u0c9c\u0cc6\u0caa\u0cbf\u0caf\u0ca8\u0ccd\u0ca8\u0cc1 \u0cac\u0cb2\u0cbf\u0cb7\u0ccd\u0ca0\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0c95\u0cc6\u0cb2\u0cb8\u0c95\u0ccd\u0c95\u0cc2 \u0c9a\u0cbe\u0cb2\u0ca8\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c-\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf\u0caf\u0cca\u0c82\u0ca6\u0cbf\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cbf\u0ca6\u0cb0\u0cc6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0cae\u0cc7\u0cb2\u0cc6 \u0c97\u0c82\u0cad\u0cc0\u0cb0 \u0caa\u0cb0\u0cbf\u0ca3\u0cbe\u0cae\u0cb5\u0cc7\u0ca8\u0cc2 \u0cac\u0cc0\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u00a0\u0c8f\u0c95\u0cc6\u0c82\u0ca6\u0cb0\u0cc6 \u0cb8\u0c82\u0cb8\u0ca4\u0ccd\u200c \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9c\u0ca8\u0cb0 \u0c86\u0caf\u0ccd\u0c95\u0cc6 \u0cac\u0cc7\u0cb0\u0cc6\u0caf\u0cc7 \u0cae\u0cbe\u0ca8\u0ca6\u0c82\u0ca1\u0ca6\u0ca1\u0cbf \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0c95\u0cc6\u0cb2\u0cb5\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c95\u0ca0\u0cbf\u0ca3 \u0cb9\u0ccb\u0cb0\u0cbe\u0c9f \u0c8f\u0cb0\u0ccd\u0caa\u0ca1\u0cac\u0cb9\u0cc1\u0ca6\u0cc1. \u0ca8\u0cbe\u0cb5\u0cc1 \u0ca8\u0cae\u0ccd\u0cae \u0c95\u0cbe\u0cb0\u0ccd\u0caf\u0ca4\u0c82\u0ca4\u0ccd\u0cb0 \u0cac\u0ca6\u0cb2\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0ca6 \u0c86\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0caf\u0c82\u0ca4\u0cc2 \u0c87\u0ca6\u0cc6. \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0c86\u0caf\u0ccd\u0c95\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0cb5\u0cb9\u0cbf\u0cb8\u0cbf \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cb5\u0cbf\u0cb6\u0ccd\u0cb5\u0cbe\u0cb8\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.- \u0cac\u0cb8\u0ca8\u0c97\u0ccc\u0ca1 \u0caa\u0cbe\u0c9f\u0cc0\u0cb2\u0ccd\u200c \u0caf\u0ca4\u0ccd\u0ca8\u0cbe\u0cb2\u0ccd\u200c, \u0cb6\u0cbe\u0cb8\u0c95", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb9\u0cc8\u0c95\u0cae\u0cbe\u0c82\u0ca1\u0ccd\u200c \u0c86\u0ca6\u0cc7\u0cb6 \u0cae\u0cbe\u0ca1\u0cbf\u0ca6\u0cb0\u0cc6 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cb2\u0cbf\u0ca6\u0cc6. \u0c86\u0ca6\u0cb0\u0cc6, \u0c95\u0ccd\u0cb7\u0cc7\u0ca4\u0ccd\u0cb0 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cbf\u0ca8 \u0c8e\u0cb2\u0ccd\u0cb2 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cac\u0cbf\u0c9f\u0ccd\u0c9f\u0cc1 \u0c95\u0cc6\u0cc2\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0cac\u0cc1\u0ca6\u0cc1 \u00a0\u0ca8\u0cae\u0ccd\u0cae \u0cac\u0cc7\u0ca1\u0cbf\u0c95\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cae\u0c82\u0ca1\u0ccd\u0caf \u0c95\u0ccd\u0cb7\u0cc7\u0ca4\u0ccd\u0cb0 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0cb9\u0cbe\u0cb8\u0ca8\u0cb5\u0ca8\u0ccd\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c95\u0ccd\u0cb7\u0cc7\u0ca4\u0ccd\u0cb0 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6\u0caf\u0cbf\u0c82\u0ca6 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb2\u0cbe\u0cad\u0cb5\u0cbe\u0c97\u0cb2\u0cbf\u0ca6\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0caa\u0ccd\u0cb0\u0caf\u0ccb\u0c9c\u0ca8\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2.- \u0c8e. \u0cae\u0c82\u0c9c\u0cc1, \u0cae\u0cbe\u0c9c\u0cbf \u0cb8\u0c9a\u0cbf\u0cb5.", "\u0c9a\u0cc1\u0ca8\u0cbe\u0cb5\u0ca3\u0cbe \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5\u0cbe\u0c97 \u0c8e\u0cb2\u0ccd\u0cb2\u0cbe \u0cad\u0cbe\u0c97\u0ca6 \u0caa\u0ccd\u0cb0\u0cae\u0cc1\u0c96\u0cb0\u0cc1 \u0c92\u0c9f\u0ccd\u0c9f\u0cbe\u0c97\u0cbf \u0c95\u0cc1\u0cb3\u0cbf\u0ca4\u0cc1 \u0ca4\u0cc0\u0cb0\u0ccd\u0cae\u0cbe\u0ca8 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c8f\u0ca8\u0cbe\u0ca6\u0cb0\u0cc2 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbf\u0ca6\u0ccd\u0ca6\u0cb0\u0cc6 \u0c86 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0cac\u0c97\u0cc6\u0cb9\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c87\u0ca8\u0ccd\u0ca8\u0cc1 \u0c92\u0c82\u0ca6\u0cc1 \u0cb5\u0cb0\u0ccd\u0cb7\u0cb5\u0cc2 \u0c87\u0cb2\u0ccd\u0cb2\u0ca6\u0cc7 \u0c87\u0cb0\u0cc1\u0cb5\u0cbe\u0c97 \u0cb8\u0ccd\u0cb5\u0ca4\u0c82\u0ca4\u0ccd\u0cb0\u0cb5\u0cbe\u0c97\u0cbf \u0caa\u0c95\u0ccd\u0cb7 \u0cb8\u0c82\u0c98\u0c9f\u0ca8\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cc2 \u0c95\u0cb7\u0ccd\u0c9f. \u0c87\u0ca6\u0ca8\u0ccd\u0ca8\u0cc1 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cac\u0cc7\u0ca1 \u0c8e\u0ca8\u0ccd\u0ca8\u0cc1\u0cb5\u0cb5\u0cb0\u0cc1 \u0c97\u0cae\u0ca8\u0ca6\u0cb2\u0ccd\u0cb2\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c8e\u0cb0\u0ca1\u0cc2 \u0caa\u0c95\u0ccd\u0cb7\u0c97\u0cb3 \u0c89\u0ca6\u0ccd\u0ca6\u0cc7\u0cb6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf\u0ca8\u0ccd\u0ca8\u0cc1 \u0cb8\u0ccb\u0cb2\u0cbf\u0cb8\u0cc1\u0cb5\u0cc1\u0ca6\u0cc1.- \u0c8e\u0ca8\u0ccd\u200c.\u0c8e\u0c9a\u0ccd\u200c.\u0c95\u0ccb\u0ca8\u0cb0\u0cc6\u0ca1\u0ccd\u0ca1\u0cbf, \u0cae\u0cbe\u0c9c\u0cbf \u0cb6\u0cbe\u0cb8\u0c95", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cc6\u0cc2\u0c82\u0ca6\u0cbf\u0c97\u0cc6 \u0cae\u0cc8\u0ca4\u0ccd\u0cb0\u0cbf \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c86\u0ca6\u0cb0\u0cc6, \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cae\u0cc8\u0ca4\u0ccd\u0cb0\u0cbf \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cb2\u0cbf\u0c95\u0ccd\u0c95\u0cbf\u0cb2\u0ccd\u0cb2. \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf\u0caf\u0cb5\u0cb0\u0cc1 \u0caa\u0ccd\u0cb0\u0ca7\u0cbe\u0ca8\u0cbf\u0c85\u0cad\u0ccd\u0caf\u0cb0\u0ccd\u0ca5\u0cbf\u0caf\u0cbe\u0c97\u0cb2\u0cc1 \u0ca8\u0cae\u0ccd\u0cae\u0cbf\u0c82\u0ca6 \u0caf\u0cbe\u0cb5\u0cc1\u0ca6\u0cc7 \u0c86\u0c95\u0ccd\u0cb7\u0cc7\u0caa\u0cb5\u0cbf\u0cb2\u0ccd\u0cb2.- \u0c8e\u0c9a\u0ccd\u200c.\u0ca1\u0cbf.\u0ca6\u0cc7\u0cb5\u0cc7\u0c97\u0ccc\u0ca1,\u0cae\u0cbe\u0c9c\u0cbf \u0caa\u0ccd\u0cb0\u0ca7\u0cbe\u0ca8\u0cbf", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0cb5\u0cbf\u0cb0\u0cc1\u0cb5 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0c85\u0cb8\u0cb9\u0ca8\u0cc6\u0caf\u0ca8\u0ccd\u0ca8\u0cc1 \u0cb8\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cb8\u0c82\u0c98\u0c9f\u0cbf\u0cb8\u0cac\u0cc7\u0c95\u0cbf\u0ca6\u0cc6.\u0c8e\u0cb2\u0ccd\u0cb2\u0cb0\u0cc2 \u0cb5\u0cc8\u0cae\u0ca8\u0cb8\u0ccd\u0cb8\u0cc1 \u0cae\u0cb0\u0cc6\u0ca4\u0cc1 \u0c92\u0c9f\u0ccd\u0c9f\u0cbe\u0c97\u0cac\u0cc7\u0c95\u0cc1. \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0c97\u0cc6 \u0cac\u0cb9\u0cc1\u0cae\u0ca4 \u0cac\u0cb0\u0cb2\u0cc1 \u0c85\u0cb5\u0c95\u0cbe\u0cb6 \u0ca8\u0cc0\u0ca1\u0cac\u0cbe\u0cb0\u0ca6\u0cc1.-\u00a0 \u0ca6\u0cbf\u0ca8\u0cc7\u0cb6\u0ccd\u200c \u0c97\u0cc1\u0c82\u0ca1\u0cc2\u0cb0\u0cbe\u0cb5\u0ccd\u200c, \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7", "- \u0c8e\u0cb8\u0ccd\u200c.\u0cb2\u0c95\u0ccd\u0cb7\u0ccd\u0cae\u0cbf\u0ca8\u0cbe\u0cb0\u0cbe\u0caf\u0ca3/\u0caa\u0ccd\u0cb0\u0ca6\u0cc0\u0caa\u0ccd\u200c\u0c95\u0cc1\u0cae\u0cbe\u0cb0\u0ccd\u200c \u0c8e\u0c82./\u0cb6\u0c82\u0c95\u0cb0 \u0caa\u0cbe\u0c97\u0ccb\u0c9c\u0cbf"], "title": "\u0cae\u0cc8\u0ca4\u0ccd\u0cb0\u0cbf\u0caf \u0cb2\u0cbe\u0cad-\u0ca8\u0cb7\u0ccd\u0c9f \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0 \u0cb6\u0cc1\u0cb0\u0cc1"},
{"url": "https://www.udayavani.com/kannada/news/state-news/309331/eshwar-khandre-interview-in-udayavani", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cb8\u0cc0\u0cae\u0cbf\u0ca4 \u0c85\u0ca7\u0cbf\u0c95\u0cbe\u0cb0 \u0caa\u0ca1\u0cc6\u0ca6\u0cbf\u0cb0\u0cc1\u0cb5 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c85\u0ca4\u0cc3\u0caa\u0ccd\u0ca4 \u0ca8\u0cbe\u0caf\u0c95\u0cb0\u0cbf\u0c97\u0cc6 \u0cb8\u0ccd\u0ca5\u0cbe\u0ca8 \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0ca8\u0cbf\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6\u0c97\u0cc6 \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb9\u0cc1\u0ca6\u0ccd\u0ca6\u0cc6 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95\u0ca4\u0cc6 \u0cae\u0ca4\u0ccd\u0ca4\u0cc1 \u0c9c\u0cbe\u0ca4\u0cbf \u0caa\u0ccd\u0cb0\u0cbe\u0ca4\u0cbf\u0ca8\u0cbf\u0ca7\u0ccd\u0caf \u0ca8\u0cc0\u0ca1\u0cc1\u0cb5 \u0cae\u0cc2\u0cb2\u0c95 \u0cb8\u0cae\u0cbe\u0ca7\u0cbe\u0ca8 \u0caa\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6. \u0c85\u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4\u0cb5\u0cbe\u0c97\u0cbf \u0c92\u0cb2\u0cbf\u0ca6\u0cc1 \u0cac\u0c82\u0ca6 \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb9\u0cc1\u0ca6\u0ccd\u0ca6\u0cc6 \u0cae\u0cc2\u0cb2\u0c95 \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb6\u0c95\u0ccd\u0ca4\u0cbf \u0ca4\u0cc1\u0c82\u0cac\u0cc1\u0cb5 \u0c95\u0cc6\u0cb2\u0cb8\u0c95\u0ccd\u0c95\u0cc6 \u0cb8\u0c9c\u0ccd\u0c9c\u0cbe\u0c97\u0cbf\u0cb0\u0cc1\u0cb5 \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6, \u0ca4\u0cae\u0ccd\u0cae \u0cae\u0cc1\u0c82\u0ca6\u0cbf\u0ca8 \u0c95\u0cbe\u0cb0\u0ccd\u0caf\u0ca4\u0c82\u0ca4\u0ccd\u0cb0\u0ca6 \u0cac\u0c97\u0ccd\u0c97\u0cc6 \u0c89\u0ca6\u0caf\u0cb5\u0cbe\u0ca3\u0cbf\u0caf\u0cca\u0c82\u0ca6\u0cbf\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb9\u0cc1\u0ca6\u0ccd\u0ca6\u0cc6 \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cbe?\u00a0 \u00a0 \u00a0 \u00a0 \u00a0\u0c9a\u0cbf\u0c95\u0ccd\u0c95\u0c82\u0ca6\u0cbf\u0ca8\u0cbf\u0c82\u0ca6\u0cb2\u0cc2 \u0ca8\u0cae\u0ccd\u0cae \u0ca4\u0c82\u0ca6\u0cc6\u0caf \u0cb9\u0ccb\u0cb0\u0cbe\u0c9f \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cc7\u0cb5\u0cbe\u0ca6\u0cb3 \u0cb8\u0cc7\u0cb0\u0cbf \u0caa\u0c95\u0ccd\u0cb7\u0ca6 \u0cb8\u0cbf\u0ca6\u0ccd\u0ca7\u0cbe\u0c82\u0ca4 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cc1 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0cac\u0c82\u0ca6\u0cb5\u0ca8\u0cc1. \u0ca8\u0cae\u0ccd\u0cae \u0cad\u0cbe\u0c97\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cae\u0cbe\u0ca1\u0cac\u0cc7\u0c95\u0cc6\u0c82\u0cac \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0c9c\u0c95\u0cbe\u0cb0\u0ca3\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cc7\u0ca8\u0cc6.", "\u0ca8\u0cc0\u0cb5\u0cc1 \u0cb8\u0c9a\u0cbf\u0cb5 \u0cb8\u0ccd\u0ca5\u0cbe\u0ca8\u0ca6 \u0c86\u0c95\u0cbe\u0c82\u0c95\u0ccd\u0cb7\u0cbf, \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0cb8\u0cae\u0cbe\u0ca7\u0cbe\u0ca8 \u0caa\u0ca1\u0cbf\u0cb8\u0cb2\u0cc1 \u0c88 \u0cb9\u0cc1\u0ca6\u0ccd\u0ca6\u0cc6 \u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6\u0caf\u0cbe?\u00a0 \u00a0 \u00a0 \u00a0 \u00a0\u0cb8\u0c9a\u0cbf\u0cb5 \u0cb8\u0ccd\u0ca5\u0cbe\u0ca8\u0ca6 \u0c86\u0c95\u0cbe\u0c82\u0c95\u0ccd\u0cb7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1 \u0ca8\u0cbf\u0c9c. \u0caf\u0cbe\u0cb5\u0cc1\u0ca6\u0cc7 \u0cb9\u0cc1\u0ca6\u0ccd\u0ca6\u0cc6 \u0cb9\u0cbf\u0c82\u0ca6\u0cc6 \u0cac\u0cbf\u0ca6\u0ccd\u0ca6\u0cbf\u0cb2\u0ccd\u0cb2. \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb9\u0cc1\u0ca6\u0ccd\u0ca6\u0cc6 \u0c92\u0cb3\u0ccd\u0cb3\u0cc6\u0caf \u0c85\u0cb5\u0c95\u0cbe\u0cb6. \u0c87\u0ca6\u0cc1 \u0caf\u0cbe\u0cb0\u0ca8\u0ccd\u0ca8\u0ccb \u0cb8\u0cae\u0cbe\u0ca7\u0cbe\u0ca8 \u0caa\u0ca1\u0cbf\u0cb8\u0cc1\u0cb5 \u0cb9\u0cc1\u0ca6\u0ccd\u0ca6\u0cc6\u0caf\u0cb2\u0ccd\u0cb2.", "\u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0caf\u0cbe\u0cb5 \u0cb0\u0cc0\u0ca4\u0cbf \u0cb8\u0c82\u0c98\u0c9f\u0cbf\u0cb8\u0cbf, \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb8\u0c9c\u0ccd\u0c9c\u0cc1\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cbf\u0cb0\u0cbf?\u00a0 \u00a0 \u00a0 \u00a0 \u00a0 \u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2 \u0ca4\u0cbe\u0ca3, \u0caf\u0cc1\u0cb5 \u0c98\u0c9f\u0c95 \u0c9a\u0cc1\u0cb0\u0cc1\u0c95\u0cc1\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cc1\u0ca6\u0cc1. \u0cae\u0cb9\u0cbf\u0cb3\u0cbe \u0c98\u0c9f\u0c95 \u0c95\u0ccd\u0cb0\u0cbf\u0caf\u0cbe\u0cb6\u0cc0\u0cb2\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cac\u0cc2\u0ca4\u0ccd\u200c\u0cae\u0c9f\u0ccd\u0c9f\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf\u0cae\u0c9f\u0ccd\u0c9f\u0ca6\u0cb5\u0cb0\u0cc6\u0c97\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cbe\u0ca7\u0ca8\u0cc6 \u0cb9\u0cbe\u0c97\u0cc2 \u0cac\u0cbf\u0c9c\u0cc6\u0caa\u0cbf \u0cb5\u0cc8\u0cab\u200c\u0cb2\u0ccd\u0caf \u0ca4\u0cb2\u0cc1\u0caa\u0cbf\u0cb8\u0cb2\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cb9\u0cbe\u0c95\u0cbf\u0c95\u0cc6\u0cc2\u0c82\u0ca1\u0cc1 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0caf\u0cbe\u0cb5\u0cbe\u0c97 \u0cac\u0c82\u0ca6\u0cb0\u0cc2 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0cb8\u0cbf\u0ca6\u0ccd\u0ca7\u0cb0\u0cbe\u0c97\u0cc1\u0ca4\u0ccd\u0ca4\u0cc7\u0cb5\u0cc6.", "\u0ca8\u0cc0\u0cb5\u0cc1 \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cad\u0cbe\u0c97\u0cb5\u0cbe\u0c97\u0cbf \u0caa\u0c95\u0ccd\u0cb7 \u0cb8\u0c82\u0c98\u0c9f\u0cbf\u0cb8\u0cc1\u0cb5\u0cc1\u0ca6\u0cc1 \u0cb8\u0cb5\u0cbe\u0cb2\u0cbe\u0c97\u0cbf\u0ca6\u0cc6\u0caf\u0cbe?\u00a0 \u00a0 \u00a0 \u00a0 \u00a0 \u00a0 \u0ca8\u0cae\u0ccd\u0cae \u0cae\u0cc1\u0c82\u0ca6\u0cc6 \u0c85\u0ca8\u0cc7\u0c95 \u0cb8\u0cb5\u0cbe\u0cb2\u0cc1\u0c97\u0cb3\u0cbf\u0cb5\u0cc6. \u0c95\u0cc7\u0c82\u0ca6\u0ccd\u0cb0 \u0caa\u0cc2\u0cb0\u0ccd\u0cb5\u0cbe\u0c97\u0ccd\u0cb0\u0cb9 \u0caa\u0cc0\u0ca1\u0cbf\u0ca4 \u0cb5\u0cbf\u0c9a\u0cbe\u0cb0 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0c9c\u0cbe\u0ca4\u0ccd\u0caf\u0ca4\u0cc0\u0ca4 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cb9\u0cbe\u0cb3\u0cc1 \u0cae\u0cbe\u0ca1\u0cbf\u0ca6\u0cc6. \u0caa\u0ccd\u0cb0\u0c9c\u0cbe\u0caa\u0ccd\u0cb0\u0cad\u0cc1\u0ca4\u0ccd\u0cb5 \u0c89\u0cb3\u0cbf\u0cb8\u0cac\u0cc7\u0c95\u0cbe\u0ca6\u0cb0\u0cc6, \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cbf\u0c82\u0ca6 \u0cae\u0cbe\u0ca4\u0ccd\u0cb0 \u0cb8\u0cbe\u0ca7\u0ccd\u0caf.", "\u0c9c\u0cc6\u0ca1\u0cbf\u0c8e\u0cb8\u0ccd\u200c\u00a0 \u0c9c\u0ca4\u0cc6 \u0cb8\u0cc0\u0c9f\u0cc1 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cb2\u0ccd\u0cb2\u0cbf \u0cb5\u0cbf\u0cb0\u0ccb\u0ca7\u0cb5\u0cbf\u0ca6\u0cc6\u0caf\u0cb2\u0ccd\u0cb2?\u00a0 \u00a0 \u00a0 \u00a0 \u00a0\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0caf\u0cbf\u0ca6\u0cc6. \u0c95\u0cc6\u0cb2\u0cb5\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c88 \u0cb8\u0cae\u0cb8\u0ccd\u0caf\u0cc6 \u0c89\u0ca6\u0ccd\u0cad\u0cb5 \u0c86\u0c97\u0cc1\u0ca4\u0ccd\u0ca4\u0ca6\u0cc6. \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6\u0caf\u0cbf\u0c82\u0ca6 \u0caa\u0c95\u0ccd\u0cb7\u0c95\u0ccd\u0c95\u0cc6 \u0cb9\u0cbf\u0ca8\u0ccd\u0ca8\u0ca1\u0cc6\u0caf\u0cbe\u0c97\u0cac\u0cb9\u0cc1\u0ca6\u0cc1 \u0c8e\u0ca8\u0ccd\u0ca8\u0cc1\u0cb5 \u0c86\u0ca4\u0c82\u0c95 \u0c95\u0cc6\u0cb2 \u0ca8\u0cbe\u0caf\u0c95\u0cb0\u0cb2\u0ccd\u0cb2\u0cbf\u0ca6\u0cc6. \u0ca6\u0c95\u0ccd\u0cb7\u0cbf\u0ca3 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0ca8\u0cbe\u0caf\u0c95\u0cb0\u0ca8\u0ccd\u0ca8\u0cc1 \u0c95\u0cb0\u0cc6\u0ca6\u0cc1 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0cb8\u0ccd\u0ca5\u0cbe\u0ca8 \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb8\u0c82\u0c95\u0cb2\u0ccd\u0caa\u0cb5\u0cbf\u0ca6\u0cc6.", "\u0c89\u0c95 \u0cad\u0cbe\u0c97\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c86\u0cb0\u0ccb\u0caa \u0c95\u0cc7\u0cb3\u0cbf \u0cac\u0c82\u0ca6\u0cbf\u0ca6\u0cc6\u0caf\u0cb2\u0ccd\u0cb2?\u00a0 \u00a0 \u00a0 \u00a0 \u00a0\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0cbf\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0c95\u0ccd\u0c95\u0cc6 \u0caa\u0ccd\u0cb0\u0cbe\u0ca4\u0cbf\u0ca8\u0cbf\u0ca7\u0ccd\u0caf \u0c95\u0ca1\u0cbf\u0cae\u0cc6 \u0cb8\u0cbf\u0c95\u0ccd\u0c95\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0cb5 \u0cad\u0cbe\u0cb5\u0ca8\u0cc6\u0caf\u0cbf\u0ca6\u0cc6. \u0c87\u0cb2\u0ccd\u0cb2 \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c88 \u0cb5\u0cbf\u0c9a\u0cbe\u0cb0 \u0cb5\u0cb0\u0cbf\u0cb7\u0ccd\u0ca0\u0cb0 \u0c97\u0cae\u0ca8\u0c95\u0ccd\u0c95\u0cc6 \u0cac\u0c82\u0ca6\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8 \u0c86\u0c97\u0cb2\u0cbf\u0ca6\u0cc6. \u0caf\u0cbe\u0cb5 \u0cad\u0cbe\u0c97\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0c97\u0cbf\u0ca6\u0cc6. \u0c85\u0c82\u0ca4\u0cb9 \u0cad\u0cbe\u0c97\u0c95\u0ccd\u0c95\u0cc6 \u0ca8\u0ccd\u0caf\u0cbe\u0caf \u0c95\u0cc6\u0cc2\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8\u0cb5\u0ca8\u0ccd\u0ca8\u0cc1 \u0cb5\u0cb0\u0cbf\u0cb7\u0ccd\u0ca0\u0cb0\u0cc1 \u0cae\u0cbe\u0ca1\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cb5\u0cc0\u0cb0\u0cb6\u0cc8\u0cb5 \u0cb2\u0cbf\u0c82\u0c97\u0cbe\u0caf\u0ca4\u0cb0\u0ca8\u0ccd\u0ca8\u0cc1 \u0c95\u0ca1\u0cc6\u0c97\u0ca3\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c86\u0cb0\u0ccb\u0caa\u0cb5\u0cbf\u0ca6\u0cc6?\u00a0 \u00a0 \u00a0 \u00a0 \u00a0\u0cb2\u0cbf\u0c82\u0c97\u0cbe\u0caf\u0ca4, \u0cae\u0cbe\u0ca6\u0cbf\u0c97, \u0cac\u0c82\u0c9c\u0cbe\u0cb0 \u0cb8\u0cae\u0cc1\u0ca6\u0cbe\u0caf\u0c97\u0cb3\u0cbf\u0c97\u0cc6 \u0caf\u0ccb\u0c97\u0ccd\u0caf \u0caa\u0ccd\u0cb0\u0cbe\u0ca4\u0cbf\u0ca8\u0cbf\u0ca7\u0ccd\u0caf \u0cb8\u0cbf\u0c95\u0ccd\u0c95\u0cbf\u0cb2\u0ccd\u0cb2\u0cb5\u0cc6\u0c82\u0cac \u0cad\u0cbe\u0cb5\u0ca8\u0cc6\u0caf\u0cbf\u0ca6\u0cc6. \u0ca8\u0ca8\u0c97\u0cc6 \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8 \u0ca8\u0cc0\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0cb2\u0cbf\u0c82\u0c97\u0cbe\u0caf\u0ca4 \u0cb8\u0cae\u0cc1\u0ca6\u0cbe\u0caf\u0c95\u0ccd\u0c95\u0cc6 \u0caa\u0ccd\u0cb0\u0cbe\u0ca4\u0cbf\u0ca8\u0cbf\u0ca7\u0ccd\u0caf \u0ca8\u0cc0\u0ca1\u0cbf\u0ca6\u0c82\u0ca4\u0cb2\u0ccd\u0cb2\u0cb5\u0cc7?", "\u0cb2\u0cbf\u0c82\u0c97\u0cbe\u0caf\u0ca4 \u0cb8\u0cae\u0cc1\u0ca6\u0cbe\u0caf \u0caa\u0ccd\u0cb0\u0ca4\u0ccd\u0caf\u0cc7\u0c95 \u0ca7\u0cb0\u0ccd\u0cae\u0ca6 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cbf\u0ca6\u0ccd\u0ca6\u0c95\u0ccd\u0c95\u0cc6 \u0c88 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cb9\u0cca\u0cb0\u0c97\u0cbf\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c86\u0cb0\u0ccb\u0caa \u0c87\u0ca6\u0cc6\u0caf\u0cb2\u0ccd\u0cb2?\u00a0 \u00a0 \u00a0 \u00a0 \u00a0 \u0c85\u0ca6\u0c95\u0ccd\u0c95\u0cc2 \u0c87\u0ca6\u0c95\u0ccd\u0c95\u0cc2 \u0caf\u0cbe\u0cb5\u0cc1\u0ca6\u0cc7 \u0cb8\u0c82\u0cac\u0c82\u0ca7\u0cb5\u0cbf\u0cb2\u0ccd\u0cb2. \u0cb5\u0cc0\u0cb0\u0cb6\u0cc8\u0cb5 \u0cb2\u0cbf\u0c82\u0c97\u0cbe\u0caf\u0ca4 \u0c8e\u0cb0\u0ca1\u0cc2 \u0c92\u0c82\u0ca6\u0cc7. \u0c85\u0c82\u0c97\u0cc8\u0caf\u0cb2\u0ccd\u0cb2\u0cbf \u0cb2\u0cbf\u0c82\u0c97 \u0caa\u0cc2\u0c9c\u0cc6 \u0cae\u0cbe\u0ca1\u0cc1\u0cb5\u0cb5\u0cb0\u0cc6\u0cb2\u0ccd\u0cb2\u0cb0\u0cc2 \u0cb5\u0cc0\u0cb0\u0cb6\u0cc8\u0cb5 \u0cb2\u0cbf\u0c82\u0c97\u0cbe\u0caf\u0ca4\u0cb0\u0cc1. \u0c95\u0cc6\u0cb2\u0cb5\u0cc1 \u0cb5\u0cbf\u0cb7\u0caf\u0c97\u0cb3\u0cb2\u0ccd\u0cb2\u0cbf \u0cb5\u0cbf\u0c9a\u0cbe\u0cb0 \u0cac\u0cc7\u0ca7 \u0c87\u0cb0\u0cac\u0cb9\u0cc1\u0ca6\u0cc1. \u0cb8\u0cbe\u0cae\u0cbe\u0ca8\u0ccd\u0caf \u0c9c\u0ca8\u0cb0\u0cc1 \u0c97\u0cc1\u0cb0\u0cc1 \u0caa\u0cc0\u0ca0\u0c97\u0cb3\u0cbf\u0c97\u0cc2 \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0c96\u0cc0\u0cb2 \u0cad\u0cbe\u0cb0\u0ca4 \u0cb5\u0cc0\u0cb0\u0cb6\u0cc8\u0cb5 \u0cae\u0cb9\u0cbe\u0cb8\u0cad\u0cc6 \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0c92\u0c97\u0ccd\u0c97\u0cc2\u0ca1\u0cbf\u0cb8\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0cc6.", "\u0cb2\u0cbf\u0c82\u0c97\u0cbe\u0caf\u0ca4 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb9\u0ccb\u0cb0\u0cbe\u0c9f \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0ccb\u0cb2\u0cbf\u0c97\u0cc6 \u0c95\u0cbe\u0cb0\u0ca3\u0cb5\u0cc6\u0c82\u0cac \u0cae\u0cbe\u0ca4\u0cc1 \u0c95\u0cc7\u0cb3\u0cbf \u0cac\u0c82\u0ca6\u0cbf\u0ca6\u0cc6\u0caf\u0cb2\u0ccd\u0cb2?\u00a0 \u00a0 \u00a0 \u00a0 \u00a0 \u0c88 \u0cb5\u0cbf\u0cb7\u0caf\u0ca6 \u0cac\u0c97\u0ccd\u0c97\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb5\u0cbf\u0cb6\u0ccd\u0cb2\u0cc7\u0cb7\u0ca3\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0caf\u0cbe\u0cb0\u0cc1 \u0cb5\u0cbf\u0cb7\u0caf \u0ca4\u0c9c\u0ccd\u0c9e\u0cb0\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0cb5\u0cb0\u0cc1 \u0c87\u0ca6\u0cb0 \u0cac\u0c97\u0ccd\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0c95\u0cb2\u0cc6 \u0cb9\u0cbe\u0c95\u0cbf \u0cb9\u0cc7\u0cb3\u0cac\u0cc7\u0c95\u0cc1.", "\u0ca8\u0cbf\u0cae\u0c97\u0cc6 \u0cb9\u0cbe\u0c97\u0cc6 \u0c85\u0ca8\u0cbf\u0cb8\u0cbf\u0ca6\u0cc6\u0caf\u0cbe?\u00a0 \u00a0 \u00a0 \u00a0 \u00a0 \u00a0\u0ca8\u0cae\u0c97\u0cc6 \u0c8f\u0c95\u0cc6 \u0cb8\u0ccb\u0cb2\u0cbe\u0caf\u0cbf\u0ca4\u0cc6\u0c82\u0ca6\u0cc1 \u0c85\u0ca7\u0ccd\u0caf\u0caf\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cac\u0cbf\u0c9c\u0cc6\u0caa\u0cbf\u0caf\u0cb5\u0cb0\u0cc1 \u0ca8\u0cae\u0ccd\u0cae \u0cb8\u0cae\u0cbe\u0c9c \u0c92\u0ca1\u0cc6\u0caf\u0cac\u0cc7\u0c95\u0cc6\u0c82\u0ca6\u0cc1 \u0cb9\u0cca\u0cb0\u0c9f\u0cbf\u0cb2\u0ccd\u0cb2. \u0ca8\u0cae\u0ccd\u0cae \u0cb8\u0cae\u0cbe\u0c9c\u0ca6\u0cb5\u0cb0\u0cc7 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0cb2\u0cbf\u0c82\u0c97\u0cbe\u0caf\u0ca4 \u0ca7\u0cb0\u0ccd\u0cae\u0c95\u0ccd\u0c95\u0cc6 \u0cac\u0cc7\u0ca1\u0cbf\u0c95\u0cc6 \u0c87\u0c9f\u0ccd\u0c9f\u0cbe\u0c97 \u0cb8\u0cb0\u0ccd\u0c95\u0cbe\u0cb0 \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca8\u0ccd\u0caf\u0ca4\u0cc6 \u0cae\u0cbe\u0ca1\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0caf\u0cbe\u0cb0\u0cbf\u0c97\u0cbe\u0ca6\u0cb0\u0cc2 \u0ca8\u0ccb\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cb0\u0cc6 \u0c85\u0ca6\u0c95\u0ccd\u0c95\u0cc6 \u0ca8\u0cbe\u0cb5\u0cc7 \u0c95\u0cbe\u0cb0\u0ca3\u0cb0\u0cc1 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1. \u0c88\u0c97\u0cb2\u0cbe\u0ca6\u0cb0\u0cc2 \u0c92\u0c97\u0ccd\u0c97\u0cc2\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cc1.", "\u0cb9\u0cbf\u0c82\u0ca6\u0cbf\u0ca8 \u0cb8\u0cb0\u0ccd\u0c95\u0cbe\u0cb0 \u0cb2\u0cbf\u0c82\u0c97\u0cbe\u0caf\u0ca4 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0ca7\u0cb0\u0ccd\u0cae\u0c95\u0ccd\u0c95\u0cc6 \u0cae\u0cbe\u0ca8\u0ccd\u0caf\u0ca4\u0cc6 \u0ca8\u0cc0\u0ca1\u0cac\u0cc7\u0c95\u0cc6\u0c82\u0cac \u0cb6\u0cbf\u0cab\u0cbe\u0cb0\u0cb8\u0cc1 \u0cae\u0cbe\u0ca1\u0cbf\u0ca6\u0cc6. \u0ca8\u0cc0\u0cb5\u0cc1 \u0c92\u0caa\u0ccd\u0caa\u0cc1\u0ca4\u0ccd\u0ca4\u0cc0\u0cb0\u0cbe?\u00a0 \u00a0 \u00a0 \u00a0 \u00a0\u0cb5\u0cc0\u0cb0\u0cb6\u0cc8\u0cb5 \u0cb2\u0cbf\u0c82\u0c97\u0cbe\u0caf\u0ca4 \u0c8e\u0cb0\u0ca1\u0cc2 \u0c92\u0c82\u0ca6\u0cc7 \u0c8e\u0c82\u0ca6\u0cc1 \u0cae\u0cca\u0ca6\u0cb2\u0cbf\u0ca8\u0cbf\u0c82\u0ca6\u0cb2\u0cc2 \u0cb9\u0cc7\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0c85\u0ca6\u0c95\u0ccd\u0c95\u0cc6 \u0c95\u0c9f\u0cbf\u0cac\u0ca6\u0ccd\u0ca7\u0ca8\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6.", "\u0cb0\u0cbe\u0cb9\u0cc1\u0cb2\u0ccd\u200c \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0c8e\u0ca6\u0cc1\u0cb0\u0cbf\u0cb8\u0cbf\u0ca6\u0cb0\u0cc6 \u0c8e\u0cb2\u0ccd\u0cb2\u0cc2 \u00a0\u0c97\u0cc6\u0cb2\u0cc1\u0cb5\u0cc1 \u0cb8\u0cbf\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0cae\u0cbe\u0ca4\u0cbf\u0ca6\u0cc6?\u00a0 \u00a0 \u00a0 \u00a0 \u0caa\u0c82\u0c9c\u0cbe\u0cac\u0ccd\u200c\u0ca8\u0cb2\u0ccd\u0cb2\u0cbf \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc7\u0cb5\u0cc6. \u0cb9\u0cbf\u0c82\u0ca6\u0cc6 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf 122 \u0cb8\u0ccd\u0ca5\u0cbe\u0ca8 \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc7\u0cb5\u0cc6. \u0c97\u0cc1\u0c9c\u0cb0\u0cbe\u0ca4\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0c8e\u0cb2\u0ccd\u0cb2 \u0cb6\u0c95\u0ccd\u0ca4\u0cbf \u0caa\u0ccd\u0cb0\u0caf\u0ccb\u0c97\u0cbf\u0cb8\u0cbf\u0ca6\u0cb0\u0cc2 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0ccd\u0ca5\u0cbe\u0ca8 \u0c97\u0cc6\u0ca6\u0ccd\u0ca6\u0cbf\u0ca6\u0ccd\u0ca6\u0cc7\u0cb5\u0cc6. \u0cae\u0ca7\u0ccd\u0caf\u0caa\u0ccd\u0cb0\u0ca6\u0cc7\u0cb6, \u0cb0\u0cbe\u0c9c\u0cb8\u0ccd\u0ca5\u0cbe\u0ca8\u0ca6\u0cb2\u0ccd\u0cb2\u0cbf \u0c89\u0caa \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c97\u0cc6\u0ca6\u0ccd\u0ca6\u0cbf\u0ca6\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0caa\u0c95\u0ccd\u0cb7\u0c97\u0cb3\u0cbf\u0c97\u0cc6 \u0c85\u0ca7\u0cbf\u0c95\u0cbe\u0cb0 \u0ca8\u0cc0\u0ca1\u0cc1\u0ca4\u0ccd\u0ca4 \u0cb9\u0ccb\u0ca6\u0cb0\u0cc6, \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cad\u0cb5\u0cbf\u0cb7\u0ccd\u0caf \u0c8f\u0ca8\u0cc1?\u00a0 \u00a0 \u00a0 \u00a0\u0ca6\u0cc7\u0cb6\u0ca6, \u0cb8\u0cae\u0cbe\u0c9c\u0ca6 \u0cb9\u0cbf\u0ca4 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0c85\u0ca8\u0cbf\u0cb5\u0cbe\u0cb0\u0ccd\u0caf \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0cb9\u0cca\u0c82\u0ca6\u0cbe\u0ca3\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0caf\u0cbf\u0ca4\u0cc1.", "\u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0ca6\u0cb2\u0ccd\u0cb2\u0cbf \u0c87\u0ca6\u0ccd\u0ca6\u0cc1 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cac\u0cb9\u0cc1\u0ca6\u0cbf\u0ca4\u0ccd\u0ca4\u0cb2\u0ccd\u0cb2\u0cbe?\u00a0 \u00a0 \u00a0 \u00a0 \u0c88\u0c97 \u0c95\u0cc7\u0c82\u0ca6\u0ccd\u0cb0\u0ca6\u0cb2\u0ccd\u0cb2\u0cbf 150 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cae\u0cbe\u0ca4\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5\u0cb0\u0cbf\u0c97\u0cc2 \u0cae\u0cbe\u0ca8\u0ccd\u0caf\u0ca4\u0cc6\u0caf\u0cbf\u0cb2\u0ccd\u0cb2. \u0c92\u0cac\u0ccd\u0cac\u0cb0\u0cc7 \u0cb8\u0cb0\u0ccd\u0cb5\u0cbe\u0ca7\u0cbf\u0c95\u0cbe\u0cb0\u200c \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0cb9\u0cca\u0cb0\u0c97\u0cbf\u0ca1\u0cb2\u0cc1 \u0c9c\u0cbe\u0ca4\u0ccd\u0caf\u0ca4\u0cc0\u0ca4 \u0cb6\u0c95\u0ccd\u0ca4\u0cbf\u0c97\u0cb3 \u0c9c\u0ca4\u0cc6 \u0c95\u0cc8 \u0c9c\u0ccb\u0ca1\u0cbf\u0cb8\u0cc1\u0cb5 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0caf\u0cbf\u0ca6\u0cc6.", "\u0caa\u0c95\u0ccd\u0cb7\u0ca6\u0cb2\u0ccd\u0cb2\u0cbf \u0cb9\u0cbf\u0cb0\u0cbf\u0caf \u0ca8\u0cbe\u0caf\u0c95\u0cb0\u0cc1 \u0cae\u0cc1\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0cb5\u0cbf\u0cb6\u0ccd\u0cb5\u0cbe\u0cb8\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc0\u0cb0\u0cbe ?\u00a0 \u00a0 \u00a0 \u00a0 \u0caf\u0cbe\u0cb5 \u0cb9\u0cbf\u0cb0\u0cbf\u0caf \u0ca8\u0cbe\u0caf\u0c95\u0cb0\u0cc2 \u0cae\u0cc1\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0c8e\u0cb2\u0ccd\u0cb2 \u0cb9\u0cbf\u0cb0\u0cbf\u0caf\u0cb0 \u0c9c\u0ca4\u0cc6 \u0c89\u0ca4\u0ccd\u0ca4\u0cae \u0cb8\u0c82\u0caa\u0cb0\u0ccd\u0c95\u0cb5\u0cbf\u0ca6\u0cc6. \u0cae\u0ca4\u0ccd\u0ca4\u0cc6 \u0cb0\u0cbe\u0c9c\u0ccd\u0caf\u0cb5\u0ca8\u0ccd\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cad\u0ca6\u0ccd\u0cb0\u0c95\u0ccb\u0c9f\u0cc6\u0caf\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cc1\u0cb5 \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0cbf\u0ca6\u0cc6.", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c9c\u0ca8\u0cb0\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0c8f\u0c95\u0cc6 \u0cae\u0ca4 \u0cb9\u0cbe\u0c95\u0cac\u0cc7\u0c95\u0cc1?\u00a0 \u00a0 \u00a0 \u00a0\u0ca8\u0cbe\u0cb5\u0cc1 \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c97\u0ccc\u0cb0\u0cb5\u0ca6\u0cbf\u0c82\u0ca6 \u0ca4\u0cb2\u0cc6 \u0c8e\u0ca4\u0ccd\u0ca4\u0cbf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0cb5\u0cc6 \u0c8e\u0c82\u0ca6\u0cb0\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c95\u0cbe\u0cb0\u0ca3. \u0c86\u0cb0\u0ccd\u200c\u0c9f\u0cbf\u0c90, \u0c86\u0cb0\u0ccd\u200c\u0c9f\u0cbf\u0c87, \u0c86\u0cb9\u0cbe\u0cb0 \u0cad\u0ca6\u0ccd\u0cb0\u0ca4\u0cc6 \u0c95\u0cbe\u0caf\u0ccd\u0ca6\u0cc6 \u0c8e\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca4\u0c82\u0ca6\u0cbf\u0ca6\u0cc6. \u0c87\u0cb7\u0ccd\u0c9f\u0cca\u0c82\u0ca6\u0cc1 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c87\u0cb5\u0ca4\u0ccd\u0ca4\u0cc1 \u0cac\u0c82\u0ca6\u0cb5\u0cb0\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cbe? \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf \u0cae\u0cbe\u0ca4\u0ca8\u0cbe\u0ca1\u0ccb\u0cb0\u0cc1 \u0cae\u0cc7\u0cb2\u0cbf\u0c82\u0ca6 \u0cac\u0cbf\u0ca6\u0ccd\u0ca6\u0cbf\u0ca6\u0ccd\u0ca6\u0cbe\u0cb0\u0cbe? \u0cb8\u0c82\u0cb8\u0ccd\u0c95\u0cc3\u0ca4\u0cbf\u0caf \u0cac\u0c97\u0ccd\u0c97\u0cc6 \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cb5\u0cb0\u0cc1 \u0c85\u0ca1\u0ccd\u0cb5\u0cbe\u0ca3\u0cbf\u0caf\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca6\u0cc7\u0cb6\u0c95\u0ccd\u0c95\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0cb6\u0cbe\u0c82\u0ca4\u0cbf, \u0cb8\u0cae\u0cbe\u0ca8\u0ca4\u0cc6, \u0cb8\u0cb9\u0ccb\u0ca6\u0cb0\u0ca4\u0ccd\u0cb5, \u0caa\u0ccd\u0cb0\u0c9c\u0cbe\u0caa\u0ccd\u0cb0\u0cad\u0cc1\u0ca4\u0ccd\u0cb5, \u0cb8\u0c82\u0cb5\u0cbf\u0ca7\u0cbe\u0ca8 \u0c89\u0cb3\u0cbf\u0cb8\u0cb2\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6\u0caf\u0cbf\u0ca6\u0cc6.", "- \u0cb6\u0c82\u0c95\u0cb0 \u0caa\u0cbe\u0c97\u0ccb\u0c9c\u0cbf"], "title": "\u0cac\u0cbf\u0c9c\u0cc6\u0caa\u0cbf \u0cb5\u0cc8\u0cab\u200c\u0cb2\u0ccd\u0caf \u0c9c\u0ca8\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cbf\u0cb8\u0cb2\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae"},
{"url": "https://www.udayavani.com/kannada/news/state-news/309341/krs-kabini-hemavathi-fill-out", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cb2\u0cc6\u0ca8\u0cbe\u0ca1\u0cc1, \u0c95\u0cb0\u0cbe\u0cb5\u0cb3\u0cbf, \u0c95\u0cc6\u0cc2\u0ca1\u0c97\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cae\u0cc1\u0c82\u0c97\u0cbe\u0cb0\u0cc1 \u0c86\u0cb0\u0ccd\u0cad\u0c9f\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c88 \u0cad\u0cbe\u0c97\u0ca6\u0caa\u0ccd\u0cb0\u0cae\u0cc1\u0c96 \u0ca8\u0ca6\u0cbf\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0c89\u0c82\u0c9f\u0cbe\u0c97\u0cbf\u0ca6\u0cc6.\u00a0", "\u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1, \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c, \u0c95\u0cac\u0cbf\u0ca8\u0cbf, \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0cb6\u0caf\u0c97\u0cb3\u0cc1 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0cb5\u0cc6. \u0cb6\u0ccd\u0cb0\u0cc0\u0cb0\u0c82\u0c97\u0caa\u0c9f\u0ccd\u0c9f\u0ca3\u0ca6 \u0c9a\u0c82\u0ca6\u0ccd\u0cb0\u0cb5\u0ca8 \u0c86\u0cb6\u0ccd\u0cb0\u0cae\u0ca6 \u0cac\u0cb3\u0cbf \u0cb6\u0ca8\u0cbf\u0cb5\u0cbe\u0cb0 \u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0caf\u0cc1\u0cb5\u0c95\u0ca8\u0cc6\u0cc2\u0cac\u0ccd\u0cac \u0c95\u0cc6\u0cc2\u0c9a\u0ccd\u0c9a\u0cbf\u0cb9\u0ccb\u0c97\u0cbf\u0ca6\u0ccd\u0ca6\u0cc1, \u0cae\u0ca4\u0ccd\u0ca4\u0cc2\u0cac\u0ccd\u0cac \u0caf\u0cc1\u0cb5\u0c95 \u0caa\u0ccd\u0cb0\u0cb5\u0cbe\u0cb9\u0ca6\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0ca8\u0cc6.", "\u0caf\u0cbe\u0ca6\u0c97\u0cbf\u0cb0\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0cae\u0cbe\u0ca7\u0ccd\u0cb5\u0cbe\u0cb0 \u0c97\u0ccd\u0cb0\u0cbe\u0cae\u0ca6\u0cb2\u0ccd\u0cb2\u0cbf \u0cae\u0cc7\u0cb2\u0ccd\u0c9b\u0cbe\u0cb5\u0ca3\u0cbf \u0c95\u0cc1\u0cb8\u0cbf\u0ca6\u0cc1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0caf\u0cca\u0cac\u0ccd\u0cac \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cc7 \u0cae\u0cc3\u0ca4\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0ca8\u0cc6. \u0c87\u0ca6\u0cc7 \u0cb5\u0cc7\u0cb3\u0cc6, \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf, \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0cac\u0c82\u0ca6\u0cbf\u0ca6\u0ccd\u0ca6\u0cc1, \u0c9a\u0cbf\u0c95\u0ccd\u0c95\u0ccb\u0ca1\u0cbf \u0ca4\u0cbe\u0cb2\u0cc2\u0c95\u0cbf\u0ca8 6 \u0cb8\u0cc7\u0ca4\u0cc1\u0cb5\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0cb5\u0cc6.", "\u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0cad\u0cb0\u0ccd\u0ca4\u0cbf: \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cae\u0cb3\u0cc6\u0caf \u0caa\u0cb0\u0cbf\u0ca3\u0cbe\u0cae \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0cac\u0cb3\u0cbf\u0c95 \u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0c95\u0cb3\u0cc6\u0ca6 \u0cb9\u0ca6\u0cbf\u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0c87\u0ca6\u0cc7 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0c9c\u0cc1\u0cb2\u0cc8 \u0c8e\u0cb0\u0ca1\u0ca8\u0cc7 \u0cb5\u0cbe\u0cb0\u0ca6\u0cb2\u0ccd\u0cb2\u0cbf \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cc1\u0cb5 \u0cae\u0cc2\u0cb2\u0c95 \u0cb9\u0cca\u0cb8 \u0ca6\u0cbe\u0c96\u0cb2\u0cc6 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6\u0cc6. \u0c88 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c95\u0cbe\u0cb5\u0cc7\u0cb0\u0cbf \u0ca8\u0cc0\u0cb0\u0cbe\u0cb5\u0cb0\u0cbf \u0ca8\u0cbf\u0c97\u0cae\u0ca6 \u0c95\u0cc3\u0cb7\u0ccd\u0ca3\u0cb0\u0cbe\u0c9c\u0cb8\u0cbe\u0c97\u0cb0 \u0cb5\u0cbf\u0cad\u0cbe\u0c97\u0ca6 \u0cae\u0cc1\u0c96\u0ccd\u0caf \u0c95\u0cbe\u0cb0\u0ccd\u0caf\u0caa\u0cbe\u0cb2\u0c95 \u0c85\u0cad\u0cbf\u0caf\u0c82\u0ca4\u0cb0 \u0cac\u0cb8\u0cb5\u0cb0\u0cbe\u0c9c\u0cc7\u0c97\u0ccc\u0ca1 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cc6\u0c97\u0cc6 \u0cb6\u0ca8\u0cbf\u0cb5\u0cbe\u0cb0 \u0cb8\u0cbe\u0c82\u0c95\u0cc7\u0ca4\u0cbf\u0c95\u0cb5\u0cbe\u0c97\u0cbf \u0caa\u0cc2\u0c9c\u0cc6 \u0cb8\u0cb2\u0ccd\u0cb2\u0cbf\u0cb8\u0cbf, 11 \u0c97\u0cc7\u0c9f\u0ccd\u200c\u0c97\u0cb3 \u0cae\u0cc2\u0cb2\u0c95 20 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0caf\u0cbf\u0ca4\u0cc1.", "\u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cb5\u0cb0\u0ccd\u0cb7\u0ca7\u0cbe\u0cb0\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c95\u0cac\u0cbf\u0ca8\u0cbf \u0c95\u0cc2\u0ca1 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 50 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c9a\u0cbe\u0cae\u0cb0\u0cbe\u0c9c\u0ca8\u0c97\u0cb0 \u0c9c\u0cbf\u0cb2\u0ccd\u0cb2\u0cc6\u0caf \u0caa\u0ccd\u0cb0\u0cb8\u0cbf\u0ca6\u0c9f\u0c9b\u0cbf \u0cad\u0cb0\u0c9a\u0cc1\u0c95\u0ccd\u0c95\u0cbf \u0c9c\u0cb2\u0caa\u0cbe\u0ca4 \u0cae\u0cc8\u0ca6\u0cc1\u0c82\u0cac\u0cbf\u0c95\u0cc6\u0cc2\u0c82\u0ca1\u0cbf\u0ca6\u0cc6.", "\u0c88 \u0cae\u0ca7\u0ccd\u0caf\u0cc6, \u0cb9\u0cbe\u0cb8\u0ca8 \u0c9c\u0cbf\u0cb2\u0ccd\u0cb2\u0cc6\u0caf \u0c97\u0cc6\u0cc2\u0cb0\u0cc2\u0cb0\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0cb6\u0caf \u0c95\u0cc2\u0ca1 \u0ca4\u0cc1\u0c82\u0cac\u0cbf\u0ca6\u0ccd\u0ca6\u0cc1, 6 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cc7\u0c9f\u0ccd\u200c\u0c97\u0cb3 \u0cae\u0cc2\u0cb2\u0c95 14 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9c\u0cb2\u0cbe\u0cb6\u0caf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0ca6 36 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0c87\u0ca6\u0cc7 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0c9c\u0cc2\u0ca8\u0ccd\u200c \u0c8e\u0cb0\u0ca1\u0ca8\u0cc7 \u0cb5\u0cbe\u0cb0\u0ca6\u0cb2\u0ccd\u0cb2\u0cbf\u0caf\u0cc7 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0cb2\u0ccb\u0c95\u0ccb\u0caa\u0caf\u0ccb\u0c97\u0cbf \u0cb8\u0c9a\u0cbf\u0cb5 \u0c8e\u0c9a\u0ccd\u200c.\u0ca1\u0cbf.\u0cb0\u0cc7\u0cb5\u0ca3\u0ccd\u0ca3, \u0cad\u0cb5\u0cbe\u0ca8\u0cbf \u0cb0\u0cc7\u0cb5\u0ca3\u0ccd\u0ca3, \u0cb6\u0cbe\u0cb8\u0c95 \u0c8e\u0c9a\u0ccd\u200c.\u0c95\u0cc6.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cc7\u0c9f\u0ccd\u200c\u0c97\u0cb3\u0cbf\u0c97\u0cc6 \u0caa\u0cc2\u0c9c\u0cc6 \u0cb8\u0cb2\u0ccd\u0cb2\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0ca8\u0ca6\u0cbf\u0c97\u0cc6 15,000 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cac\u0cbf\u0ca1\u0cb2\u0cbe\u0caf\u0cbf\u0ca4\u0cc1.", "\u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0ca7\u0cbe\u0cb0\u0cbe\u0c95\u0cbe\u0cb0 \u0cae\u0cb3\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0ca4\u0cc1\u0c82\u0c97\u0cbe \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc6 \u0caa\u0ccd\u0cb0\u0cb5\u0cbe\u0cb9\u0c89\u0c82\u0c9f\u0cbe\u0c97\u0cbf\u0ca6\u0ccd\u0ca6\u0cc1, \u0cb6\u0cc3\u0c82\u0c97\u0cc7\u0cb0\u0cbf\u0caf \u0cac\u0cc8\u0caa\u0cbe\u0cb8\u0ccd\u200c \u0cb0\u0cb8\u0ccd\u0ca4\u0cc6\u0c97\u0cc6 \u0ca8\u0cc0\u0cb0\u0cc1 \u0ca8\u0cc1\u0c97\u0ccd\u0c97\u0cbf\u0ca6\u0cc6. \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1, \u0c95\u0cc6\u0cc2\u0ca1\u0c97\u0cc1, \u0c95\u0cb0\u0cbe\u0cb5\u0cb3\u0cbf\u0caf\u0cb2\u0ccd\u0cb2\u0cbf\u0caf\u0cc2 \u0c89\u0ca4\u0ccd\u0ca4\u0cae \u0cae\u0cb3\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0cc1\u0c82\u0ca6\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8 \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0c97\u0ccd\u0cb0\u0cbe\u0cae\u0ca6\u0cb2\u0ccd\u0cb2\u0cbf \u0ca8\u0c82\u0ca6\u0cbf \u0cb9\u0cb3\u0cc6\u0caf\u0cae\u0ccd\u0cae \u0cb8\u0cb9 \u0caa\u0cb0\u0cbf\u0cb5\u0cbe\u0cb0 \u0ca6\u0cc8\u0cb5\u0cb8\u0ccd\u0ca5\u0cbe\u0ca8\u0ca6 \u0cb9\u0cca\u0cb0 \u0cad\u0cbe\u0c97\u0ca6 \u0ca4\u0c97\u0ca1\u0cc1 \u0cae\u0cbe\u0ca1\u0cbf\u0ca8 \u0cae\u0cc7\u0cb2\u0cc6 \u0cad\u0cbe\u0cb0\u0cc0 \u0c97\u0cbe\u0ca4\u0ccd\u0cb0\u0ca6 \u0cae\u0cb0\u0cb5\u0cc6\u0cc2\u0c82\u0ca6\u0cc1 \u0cac\u0cbf\u0ca6\u0ccd\u0ca6\u0cc1, \u0c85\u0caa\u0cbe\u0cb0 \u0ca8\u0cb7\u0ccd\u0c9f \u0cb8\u0c82\u0cad\u0cb5\u0cbf\u0cb8\u0cbf\u0ca6\u0cc6. \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6 \u0c95\u0cc6\u0cc2\u00e7\u0cb2 \u0cb9\u0cbe\u0c97\u0cc2 \u0cb0\u0cbe\u0cae\u0c95\u0cc1\u0c82\u0c9c \u0c97\u0ccd\u0cb0\u0cbe\u0cae\u0c97\u0cb3 \u0c95\u0cc6\u0cb2\u0cb5\u0cc1 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0cb6\u0ca8\u0cbf\u0cb5\u0cbe\u0cb0 \u0cac\u0cc0\u0cb8\u0cbf\u0ca6 \u0cad\u0cbe\u0cb0\u0cc0 \u0cb8\u0cc1\u0c82\u0c9f\u0cb0 \u0c97\u0cbe\u0cb3\u0cbf\u0caf\u0cbf\u0c82\u0ca6\u0cbe\u0c97\u0cbf \u0c85\u0caa\u0cbe\u0cb0 \u0caa\u0ccd\u0cb0\u0cae\u0cbe\u0ca3\u0ca6 \u0c95\u0cc3\u0cb7\u0cbf \u0caa\u0ccd\u0cb0\u0ca6\u0cc7\u0cb6 \u0ca8\u0cbe\u0cb6\u0cb5\u0cbe\u0c97\u0cbf\u0ca6\u0cc6.", "\u0c95\u0cbe\u0cb5\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cc6\u0cc2\u0c9a\u0ccd\u0c9a\u0cbf \u0cb9\u0ccb\u0ca6 \u0caf\u0cc1\u0cb5\u0c95: \u0cb6\u0ccd\u0cb0\u0cc0\u0cb0\u0c82\u0c97\u0caa\u0c9f\u0ccd\u0c9f\u0ca3\u0ca6 \u0c9a\u0c82\u0ca6\u0ccd\u0cb0\u0cb5\u0ca8 \u0c86\u0cb6\u0ccd\u0cb0\u0cae\u0ca6 \u0cac\u0cb3\u0cbf \u0cb6\u0ca8\u0cbf\u0cb5\u0cbe\u0cb0 \u0c95\u0cbe\u0cb5\u0cc7\u0cb0\u0cbf \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0caf\u0cc1\u0cb5\u0c95\u0ca8\u0cc6\u0cc2\u0cac\u0ccd\u0cac \u0c95\u0cc6\u0cc2\u0c9a\u0ccd\u0c9a\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0ca8\u0cc6. 20 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cac\u0cbf\u0c9f\u0ccd\u0c9f \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c95\u0cbe\u0cb5\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0cac\u0c82\u0ca6\u0cbf\u0ca6\u0cc6. \u0c87\u0ca6\u0cc7 \u0cb5\u0cc7\u0cb3\u0cc6, \u0ca8\u0ca6\u0cbf \u0ca4\u0cc0\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6 \u0c87\u0cac\u0ccd\u0cac\u0cb0\u0cc1 \u0caf\u0cc1\u0cb5\u0c95\u0cb0\u0cc1\u0ca8\u0cc0\u0cb0\u0cbf\u0c97\u0cbf\u0cb3\u0cbf\u0ca6\u0cc1 \u0c86\u0c9f\u0cb5\u0cbe\u0ca1\u0cc1\u0cb5\u0cbe\u0c97 \u0ca8\u0cc0\u0cb0\u0cbf\u0ca8 \u0cb0\u0cad\u0cb8\u0c95\u0ccd\u0c95\u0cc6 \u0c92\u0cac\u0ccd\u0cac \u0caf\u0cc1\u0cb5\u0c95 \u0c95\u0cc6\u0cc2\u0c9a\u0ccd\u0c9a\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cbe\u0ca8\u0cc6. \u0cae\u0ca4\u0ccd\u0ca4\u0cc2\u0cac\u0ccd\u0cac \u0caf\u0cc1\u0cb5\u0c95 \u0cae\u0cb9\u0ca6\u0cc7\u0cb5\u0ccd\u200c \u0ca8\u0ca6\u0cbf \u0ca8\u0cc0\u0cb0\u0cb2\u0ccd\u0cb2\u0cbf \u0c95\u0cc6\u0cc2\u0c9a\u0ccd\u0c9a\u0cbf \u0cac\u0c82\u0ca6\u0cc1 \u0cac\u0c82\u0c97\u0cbe\u0cb0 \u0ca6\u0cc6\u0cc2\u0ca1\u0ccd\u0ca1\u0cbf \u0ca8\u0cbe\u0cb2\u0cbe \u0cac\u0cb3\u0cbf\u0caf \u0c97\u0cc7\u0c9f\u0ccd\u200c\u0ca8 \u0c97\u0cc2\u0cb3\u0cbf \u0ca4\u0cbf\u0c9f\u0ccd\u0c9f\u0cbf\u0ca8 \u0cb8\u0cae\u0cc0\u0caa\u0ca6\u0cb2\u0ccd\u0cb2\u0cbf \u0ca8\u0ca6\u0cbf \u0cae\u0ca7\u0ccd\u0caf\u0cc6 \u0cb8\u0cbf\u0cb2\u0cc1\u0c95\u0cbf\u0ca6\u0ccd\u0ca6\u0cc1, \u0c85\u0cb2\u0ccd\u0cb2\u0cc7 \u0cac\u0cc6\u0cb3\u0cc6\u0ca6\u0cbf\u0ca6\u0ccd\u0ca6 \u0ca4\u0cbe\u0cb3\u0cc6 \u0cac\u0cc1\u0ca1\u0cb5\u0ca8\u0ccd\u0ca8\u0cc1 \u0cb9\u0cbf\u0ca1\u0cbf\u0ca6\u0cc1 \u0cb0\u0c95\u0ccd\u0cb7\u0ca3\u0cc6\u0c97\u0cc6 \u0c95\u0cc2\u0c97\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0ca6\u0ccd\u0ca6. \u0cb8\u0ccd\u0ca5\u0cb3\u0cc0\u0caf\u0cb0\u0cc1 \u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0cb8\u0cbf\u0cac\u0ccd\u0cac\u0c82\u0ca6\u0cbf \u0cb9\u0cbe\u0c97\u0cc2 \u0caa\u0cca\u0cb2\u0cc0\u0cb8\u0cb0\u0cbf\u0c97\u0cc6 \u0cb5\u0cbf\u0cb7\u0caf \u0cae\u0cc1\u0c9f\u0ccd\u0c9f\u0cbf\u0cb8\u0cbf\u0ca6\u0cb0\u0cc1. \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0cac\u0c82\u0ca6 \u0c85\u0c97\u0ccd\u0ca8\u0cbf \u0cb6\u0cbe\u0cae\u0c95 \u0cb8\u0cbf\u0cac\u0ccd\u0cac\u0c82\u0ca6\u0cbf \u0ca8\u0ca6\u0cbf\u0c97\u0cc6 \u0c87\u0cb3\u0cbf\u0caf\u0cb2\u0cbe\u0c97\u0ca6\u0cc6 \u0cae\u0cc8\u0cb8\u0cc2\u0cb0\u0cbf\u0ca8\u0cbf\u0c82\u0ca6 \u0caf\u0c82\u0ca4\u0ccd\u0cb0\u0ca6 \u0cac\u0ccb\u0c9f\u0ccd\u200c \u0ca4\u0cb0\u0cb2\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cbf \u0c86\u0ca4\u0ca8 \u0cb0\u0c95\u0ccd\u0cb7\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0cc7\u0cb2\u0ccd\u0c9b\u0cbe\u0cb5\u0ca3\u0cbf \u0c95\u0cc1\u0cb8\u0cbf\u0ca6\u0cc1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0cb8\u0cbe\u0cb5\u0cc1: \u0caf\u0cbe\u0ca6\u0c97\u0cbf\u0cb0\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0cae\u0cbe\u0ca7\u0ccd\u0cb5\u0cbe\u0cb0 \u0c97\u0ccd\u0cb0\u0cbe\u0cae\u0ca6\u0cb2\u0ccd\u0cb2\u0cbf \u0cae\u0cc7\u0cb2\u0ccd\u0c9b\u0cbe\u0cb5\u0ca3\u0cbf \u0c95\u0cc1\u0cb8\u0cbf\u0ca6\u0cc1 \u0cae\u0cb9\u0cc7\u0cb6(12) \u0c8e\u0c82\u0cac \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf \u0cae\u0cc3\u0ca4\u0caa\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0ca8\u0cc6.", "\u0c92\u0cb3 \u0cb9\u0cb0\u0cbf\u0cb5\u0cc1 \u0cad\u0cbe\u0cb0\u0cc0 \u0cb9\u0cc6\u0c9a\u0ccd\u0c9a\u0cb3: \u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0ca6 \u0c92\u0cb3 \u0cb9\u0cb0\u0cbf\u0cb5\u0cbf\u0ca8\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cb9\u0cc6\u0c9a\u0ccd\u0c9a\u0cb3\u0cb5\u0cbe\u0c97\u0cbf\u0ca6\u0cc6.\u0c87\u0ca6\u0cc7 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0cb5 \u0ca8\u0cc0\u0cb0\u0cbf\u0ca8 \u0caa\u0ccd\u0cb0\u0cae\u0cbe\u0ca3 76 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c\u0c97\u0cc2 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0ca6\u0cc6.", "\u0c9c\u0cc1\u0cb2\u0cc8\u0ca8\u0cb2\u0ccd\u0cb2\u0cbf \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c 5 \u0cac\u0cbe\u0cb0\u0cbf \u0cad\u0cb0\u0ccd\u0ca4\u0cbf 50 \u0cb5\u0cb0\u0ccd\u0cb7\u0c97\u0cb3 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cbf 5\u0ca8\u0cc7 \u0cac\u0cbe\u0cb0\u0cbf\u0c97\u0cc6 \u0c9c\u0cc1\u0cb2\u0cc8 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0caa\u0cc2\u0cb0\u0ccd\u0ca3 \u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. 1980, 2006, 2007 \u0cb9\u0cbe\u0c97\u0cc2 2009\u0cb0\u0cb2\u0ccd\u0cb2\u0cbf \u0c9c\u0cc1\u0cb2\u0cc8 \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cc7 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cbf\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbe\u0cb0\u0ca3, \u0ca8\u0ca6\u0cbf\u0caf \u0c8e\u0cb0\u0ca1\u0cc2 \u0ca6\u0c82\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0cb5\u0cbe\u0cb8\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c9c\u0ca8\u0cb0\u0cbf\u0c97\u0cc6 \u0cb8\u0cc1\u0cb0\u0c95\u0ccd\u0cb7\u0cbf\u0ca4 \u0cb8\u0ccd\u0ca5\u0cb3\u0c97\u0cb3\u0cbf\u0c97\u0cc6 \u0ca4\u0cc6\u0cb0\u0cb3\u0cc1\u0cb5\u0c82\u0ca4\u0cc6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0ccd\u0cb0\u0cb5\u0cbe\u0cb8\u0cbf \u0ca4\u0cbe\u0ca3 \u0cb0\u0c82\u0c97\u0ca8\u0ca4\u0cbf\u0c9f\u0ccd\u0c9f\u0cc1 \u0caa\u0c95\u0ccd\u0cb7\u0cbf\u0ca7\u0cbe\u0cae\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0 \u0ca6\u0ccb\u0ca3\u0cbf \u0cb5\u0cbf\u0cb9\u0cbe\u0cb0 \u0cb8\u0ccd\u0ca5\u0c97\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0caa\u0ccd\u0cb0\u0cb5\u0cbe\u0cb8\u0cbf \u0ca4\u0cbe\u0ca3 \u0cac\u0cb2\u0cae\u0cc1\u0cb0\u0cbf \u0cab\u0cbe\u0cb2\u0ccd\u0cb8\u0ccd\u200c \u0cac\u0cb3\u0cbf \u0c95\u0cbe\u0cb5\u0cc7\u0cb0\u0cbf \u0cae\u0cc8\u0ca6\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0\u0ca8\u0ccd\u0ca8\u0cc1 \u0c86\u0c95\u0cb0\u0ccd\u0cb7\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0cc6.", "20\u0c95\u0ccd\u0c95\u0cc6 \u0cb8\u0cbf\u0c8e\u0c82 \u0cac\u0cbe\u0c97\u0cbf\u0ca8\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc1 \u0c9c\u0cc1.20\u0cb0\u0c82\u0ca6\u0cc1 \u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0\u0c95\u0ccd\u0c95\u0cc6 \u0c86\u0c97\u0cae\u0cbf\u0cb8\u0cbf \u0cac\u0cbe\u0c97\u0cbf\u0ca8 \u0c85\u0cb0\u0ccd\u0caa\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0cc1.19\u0cb0\u0c82\u0ca6\u0cc1 \u0cb0\u0cbe\u0ca4\u0ccd\u0cb0\u0cbf \u0cae\u0ca1\u0cbf\u0c95\u0cc7\u0cb0\u0cbf\u0caf\u0cb2\u0ccd\u0cb2\u0cc7 \u0cb5\u0cbe\u0cb8\u0ccd\u0ca4\u0cb5\u0ccd\u0caf \u0cb9\u0cc2\u0ca1\u0cc1\u0cb5 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cac\u0cc6\u0cb3\u0c97\u0ccd\u0c97\u0cc6 7 \u0c97\u0c82\u0c9f\u0cc6\u0c97\u0cc6 \u0c95\u0cbe\u0cb5\u0cc7\u0cb0\u0cbf \u0c89\u0c97\u0cae \u0cb8\u0ccd\u0ca5\u0cb3 \u0cad\u0cbe\u0c97\u0cae\u0c82\u0ca1\u0cb2\u0ca6\u0cb2\u0ccd\u0cb2\u0cbf \u0cb5\u0cbf\u0cb6\u0cc7\u0cb7 \u0caa\u0cc2\u0c9c\u0cc6\u00a0 \u0cb8\u0cb2\u0ccd\u0cb2\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.\u0cac\u0cb3\u0cbf\u0c95,\u0cb9\u0cc6\u0cb2\u0cbf\u0c95\u0ccd\u0caf\u0cbe\u0caa\u0ccd\u0c9f\u0cb0\u0ccd\u200c \u0cae\u0cc2\u0cb2\u0c95 \u0cae\u0cc8\u0cb8\u0cc2\u0cb0\u0cbf\u0ca8 \u0c9a\u0cbe\u0cae\u0cc1\u0c82\u0ca1\u0cbf \u0cac\u0cc6\u0c9f\u0ccd\u0c9f\u0c95\u0ccd\u0c95\u0cc6 \u0c86\u0c97\u0cae\u0cbf\u0cb8\u0cbf \u0c9a\u0cbe\u0cae\u0cc1\u0c82\u0ca1\u0cc7\u0cb6\u0ccd\u0cb5\u0cb0\u0cbf\u0c97\u0cc6 \u0caa\u0cc2\u0c9c\u0cc6 \u0cb8\u0cb2\u0ccd\u0cb2\u0cbf\u0cb8\u0cc1\u0cb5\u0cb0\u0cc1. \u0ca8\u0c82\u0ca4\u0cb0, \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cbf \u0cac\u0cbe\u0c97\u0cbf\u0ca8 \u0cb8\u0cb2\u0ccd\u0cb2\u0cbf\u0cb8\u0cc1\u0cb5\u0cb0\u0cc1. \u0cac\u0cb3\u0cbf\u0c95 \u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0 \u0c9c\u0cb2\u0cbe\u0cb6\u2002\u0caf\u0c95\u0ccd\u0c95\u0cc6 \u0c86\u0c97\u0cae\u0cbf\u0cb8\u0cbf \u0cae\u0cc8\u0ca6\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbe\u0cb5\u0cc7\u0cb0\u0cbf \u0cae\u0cbe\u0ca4\u0cc6\u0c97\u0cc6 \u0cac\u0cbe\u0c97\u0cc0\u0ca8 \u0cb8\u0cb2\u0ccd\u0cb2\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0c9c\u0cb2 \u0cb8\u0c82\u0caa\u0ca8\u0ccd\u0cae\u0cc2\u0cb2 \u0cb8\u0c9a\u0cbf\u0cb5 \u0ca1\u0cbf.\u0c95\u0cc6.\u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c,\u0cb2\u0ccb\u0c95\u0ccb\u0caa\u0caf\u0ccb\u0c97\u0cbf \u0cb8\u0c9a\u0cbf\u0cb5 \u0c8e\u0c9a\u0ccd\u200c.\u0ca1\u0cbf.\u0cb0\u0cc7\u0cb5\u0ca3\u0ccd\u0ca3, \u0cb8\u0cbe\u0cb0\u0cbf\u0c97\u0cc6\u0cb8\u0c9a\u0cbf\u0cb5 \u0ca1\u0cbf.\u0cb8\u0cbf.\u0ca4\u0cae\u0ccd\u0cae\u0ca3\u0ccd\u0ca3, \u0c89\u0ca8\u0ccd\u0ca8\u0ca4 \u0cb6\u0cbf\u0c95\u0ccd\u0cb7\u0ca3 \u0cb8\u0c9a\u0cbf\u0cb5 \u0c9c\u0cbf.\u0c9f\u0cbf.\u0ca6\u0cc7\u0cb5\u0cc7\u0c97\u0ccc\u0ca1, \u0caa\u0ccd\u0cb0\u0cb5\u0cbe\u0cb8\u0ccb\u0ca6\u0ccd\u0caf\u0cae \u0cb8\u0c9a\u0cbf\u0cb5 \u0cb8\u0cbe.\u0cb0\u0cbe.\u0cae\u0cb9\u0cc7\u0cb6\u0ccd\u200c, \u0c9c\u0cbf\u0cb2\u0ccd\u0cb2\u0cc6\u0caf \u0cb6\u0cbe\u0cb8\u0c95\u0cb0\u0cc1 \u0cad\u0cbe\u0c97\u0cb5\u0cb9\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cc7\u0ca4\u0cc1\u0cb5\u0cc6\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0c9a\u0cbf\u0c95\u0ccd\u0c95\u0ccb\u0ca1\u0cbf: \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb8\u0cb9\u0ccd\u0caf\u0cbe\u0ca6\u0ccd\u0cb0\u0cbf \u0c98\u0c9f\u0ccd\u0c9f \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cae\u0cb3\u0cc6 \u0c86\u0cb0\u0ccd\u0cad\u0c9f \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cbf\u0ca6\u0ccd\u0ca6\u0cc1, \u0cb6\u0ca8\u0cbf\u0cb5\u0cbe\u0cb0 \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0c97\u0cc6 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6 \u0cb0\u0cbe\u0c9c\u0cbe\u0caa\u0cc1\u0cb0 \u0cac\u0ccd\u0caf\u0cbe\u0cb0\u0cc7\u0c9c\u0ccd\u200c\u0ca6\u0cbf\u0c82\u0ca6 \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0c97\u0cc6 74,946 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0ca6\u0cc2\u0ca7\u0c97\u0c82\u0c97\u0cbe \u0cae\u0ca4\u0ccd\u0ca4\u0cc1 \u0cb5\u0cc7\u0ca6\u0c97\u0c82\u0c97\u0cbe \u0ca8\u0ca6\u0cbf\u0c97\u0cb3 \u0cae\u0cc2\u0cb2\u0c95 23,936 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0c92\u0c9f\u0ccd\u0c9f\u0cbe\u0cb0\u0cc6 \u0c9a\u0cbf\u0c95\u0ccd\u0c95\u0ccb\u0ca1\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0c95\u0cb2\u0ccd\u0cb2\u0ccb\u0cb3 \u0cb9\u0ca4\u0ccd\u0ca4\u0cbf\u0cb0 \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0c97\u0cc6 98,882 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cb2\u0cbe\u0cb0\u0c82\u0cad\u0cbf\u0cb8\u0cbf\u0ca6\u0cc6. \u0c85\u0ca6\u0cb0\u0c82\u0ca4\u0cc6 \u0c9c\u0cae\u0c96\u0c82\u0ca1\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0cb9\u0cbf\u0caa\u0ccd\u0caa\u0cb0\u0c97\u0cbf \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 87,100 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0c86\u0cb2\u0cae\u0c9f\u0ccd\u0c9f\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0ca6\u0cc1 \u0ca4\u0cb9\u0cb6\u0cc0\u0cb2\u0ccd\u0ca6\u0cbe\u0cb0 \u0cb8\u0cbf.\u0c8e\u0cb8\u0ccd\u200c.\u0c95\u0cc1\u0cb2\u0c95\u0cb0\u0ccd\u0ca3\u0cbf \u0c89\u0ca6\u0caf\u0cb5\u0cbe\u0ca3\u0cbf\u0c97\u0cc6 \u0cb6\u0ca8\u0cbf\u0cb5\u0cbe\u0cb0 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0ca6\u0cc7 \u0cb5\u0cc7\u0cb3\u0cc6, \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf\u0caf \u0c95\u0cb2\u0ccd\u0cb2\u0ccb\u0cb3-\u0caf\u0ca1\u0cc2\u0cb0, \u0ca6\u0cc2\u0ca7\u0c97\u0c82\u0c97\u0cbe \u0ca8\u0ca6\u0cbf\u0caf \u0cae\u0cb2\u0cbf\u0c95\u0cb5\u0cbe\u0ca1-\u0ca6\u0ca4\u0ccd\u0ca4\u0cb5\u0cbe\u0ca1, \u0c95\u0cbe\u0cb0\u0ca6\u0c97\u0cbe-\u0cad\u0ccb\u0c9c, \u0cb5\u0cc7\u0ca6\u0c97\u0c82\u0c97\u0cbe \u0ca8\u0ca6\u0cbf\u0caf \u0cac\u0ccb\u0c9c\u0cb5\u0cbe\u0ca1\u0cbf-\u0c95\u0cc1\u0ca8\u0ccd\u0ca8\u0cc2\u0cb0,\u0c9c\u0ca4\u0ccd\u0cb0\u0cbe\u0c9f-\u0cad\u0cc0\u0cb5\u0cb8\u0cbf, \u0cb8\u0cbf\u0ca6\u0ccd\u0ca8\u0cbe\u0cb3-\u0c85\u0c95\u0ccd\u0c95\u0ccb\u0cb3 \u0c88 \u0cb8\u0cc7\u0ca4\u0cc1\u0cb5\u0cc6\u0c97\u0cb3 \u0cae\u0cc7\u0cb2\u0cc6 \u0ca8\u0cbe\u0cb2\u0ccd\u0c95\u0cc8\u0ca6\u0cc1 \u0c85\u0ca1\u0cbf\u0caf\u0cb7\u0ccd\u0c9f\u0cc1 \u0ca8\u0cc0\u0cb0\u0cc1 \u0ca8\u0cbf\u0c82\u0ca4\u0cbf\u0ca6\u0cc6.", "\u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cad\u0cbe\u0cb0\u0cc0 \u0cae\u0cb3\u0cc6 \u0cb8\u0cbe\u0ca7\u0ccd\u0caf\u0ca4\u0cc6\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb5\u0cbe\u0caf\u0cb5\u0ccd\u0caf \u0cac\u0c82\u0c97\u0cbe\u0cb3\u0c95\u0cc6\u0cc2\u0cb2\u0ccd\u0cb2\u0cbf\u0caf\u0cb2\u0ccd\u0cb2\u0cbf \u0cb5\u0cbe\u0caf\u0cc1\u0cad\u0cbe\u0cb0 \u0c95\u0cc1\u0cb8\u0cbf\u0ca4 \u0c89\u0c82\u0c9f\u0cbe\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0ca8 \u0c92\u0c82\u0ca6\u0cc6\u0cb0\u0ca1\u0cc1 \u0ca6\u0cbf\u0ca8\u0c97\u0cb3\u0cc1 \u0cb0\u0cbe\u0c9c\u0ccd\u0caf\u0cbe\u0ca6\u0ccd\u0caf\u0c82\u0ca4 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6. \u0c95\u0cb0\u0cbe\u0cb5\u0cb3\u0cbf \u0cae\u0ca4\u0ccd\u0ca4\u0cc1 \u0c98\u0c9f\u0ccd\u0c9f \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0cb5\u0cbe\u0caf\u0cc1\u0cad\u0cbe\u0cb0 \u0c95\u0cc1\u0cb8\u0cbf\u0ca4\u0ca6 \u0caa\u0ccd\u0cb0\u0cad\u0cbe\u0cb5 \u0cb9\u0cc6\u0c9a\u0ccd\u0c9a\u0cbf\u0cb0\u0cb2\u0cbf\u0ca6\u0ccd\u0ca6\u0cc1, \u0c86 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cad\u0cbe\u0cb0\u0cc0 \u0cae\u0cb3\u0cc6 \u0c86\u0c97\u0cb2\u0cbf\u0ca6\u0cc6.", "\u0c89\u0cb3\u0cbf\u0ca6\u0c82\u0ca4\u0cc6 \u0ca6\u0c95\u0ccd\u0cb7\u0cbf\u0ca3 \u0c92\u0cb3\u0ca8\u0cbe\u0ca1\u0cc1 \u0cae\u0ca4\u0ccd\u0ca4\u0cc1 \u0c89\u0ca4\u0ccd\u0ca4\u0cb0 \u0c92\u0cb3\u0ca8\u0cbe\u0ca1\u0cbf\u0ca8 \u0c86\u0caf\u0ccd\u0ca6 \u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0cb5\u0ccd\u0caf\u0cbe\u0caa\u0c95 \u0cae\u0cb3\u0cc6 \u0c86\u0c97\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cb5\u0cbe\u0cae\u0cbe\u0ca8 \u0c87\u0cb2\u0cbe\u0c96\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0caa\u0ccd\u0cb0\u0cbe\u0ca6\u0cc7\u0cb6\u0cbf\u0c95 \u0c95\u0c9a\u0cc7\u0cb0\u0cbf \u0ca8\u0cbf\u0cb0\u0ccd\u0ca6\u0cc7\u0cb6\u0c95 \u0cb8\u0cbf.\u0c8e\u0cb8\u0ccd\u200c. \u0caa\u0cbe\u0c9f\u0cc0\u0cb2 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0cac\u0cc6\u0cb3\u0c97\u0cbe\u0cb5\u0cbf, \u0cac\u0cc0\u0ca6\u0cb0\u0ccd\u200c, \u0c95\u0cb2\u0cac\u0cc1\u0cb0\u0c97\u0cbf, \u0caf\u0cbe\u0ca6\u0c97\u0cbf\u0cb0\u0cbf\u0caf\u0cb2\u0ccd\u0cb2\u0cbf \u0cae\u0cc1\u0c82\u0ca6\u0cbf\u0ca8 48 \u0c97\u0c82\u0c9f\u0cc6\u0c97\u0cb3\u0cb2\u0ccd\u0cb2\u0cbf \u0cad\u0cbe\u0cb0\u0cbf \u0cae\u0cb3\u0cc6\u0caf \u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c87\u0ca6\u0cc6. \u0c89\u0cb3\u0cbf\u0ca6\u0cc6\u0ca1\u0cc6 \u0c9a\u0ca6\u0cc1\u0cb0\u0cbf\u0ca6 \u0cae\u0cb3\u0cc6 \u0c86\u0c97\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0c87\u0cb2\u0cbe\u0c96\u0cc6 \u0caa\u0ccd\u0cb0\u0c95\u0c9f\u0ca3\u0cc6 \u0ca4\u0cbf\u0cb3\u0cbf\u0cb8\u0cbf\u0ca6\u0cc6."], "title": "\u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c, \u0c95\u0cac\u0cbf\u0ca8\u0cbf, \u0cb9\u0cc7\u0cae\u0cbe\u0cb5\u0ca4\u0cbf \u0cad\u0cb0\u0ccd\u0ca4\u0cbf"},
{"url": "https://www.udayavani.com/kannada/news/state-news/308788/assembly-session-at-vidhana-soudha", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cb0\u0cc8\u0ca4\u0cb0 \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c92\u0ca4\u0ccd\u0ca4\u0ca1\u0c95\u0ccd\u0c95\u0cc6 \u0cae\u0ca3\u0cbf\u0ca6 \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cb0\u0cbe\u0c9c\u0ccd\u0caf\u0ca6 \u0cb8\u0cb9\u0c95\u0cbe\u0cb0 \u0cb8\u0c82\u0c98\u0c97\u0cb3\u0cb2\u0ccd\u0cb2\u0cbf \u0cac\u0cbe\u0c95\u0cbf \u0c87\u0cb0\u0cc1\u0cb5 10,700 \u0c95\u0ccb\u0c9f\u0cbf \u0cb0\u0cc2. \u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2\u0cb5\u0ca8\u0ccd\u0ca8\u0cc2 \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc7 \u0c9c\u0cc1\u0cb2\u0cc8 10\u0cb5\u0cb0\u0cc6\u0c97\u0cc6 \u0cb0\u0cc8\u0ca4\u0cb0\u0cc1 \u0caa\u0ca1\u0cc6\u0ca6 \u0cb8\u0cbe\u0cb2\u0c95\u0ccd\u0c95\u0cc6 \u0c87\u0ca6\u0cc1 \u0c85\u0ca8\u0ccd\u0cb5\u0caf\u0cb5\u0cbe\u0c97\u0cb2\u0cbf\u0ca6\u0cc6.\u00a0", "\u0c87\u0ca6\u0cb0\u0cbf\u0c82\u0ca6 22.23 \u0cb2\u0c95\u0ccd\u0cb7 \u0cb0\u0cc8\u0ca4\u0cb0\u0cbf\u0c97\u0cc6 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cb2\u0cbf\u0ca6\u0cc6.\u0cac\u0c9c\u0cc6\u0c9f\u0ccd\u200c \u0cae\u0cc7\u0cb2\u0cbf\u0ca8 \u0c9a\u0cb0\u0ccd\u0c9a\u0cc6\u0c97\u0cc6 \u0c89\u0ca4\u0ccd\u0ca4\u0cb0\u0cbf\u0cb8\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c88 \u0ca4\u0cc0\u0cb0\u0ccd\u0cae\u0cbe\u0ca8 \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf\u0ca6 \u0cb8\u0cb9\u0c95\u0cbe\u0cb0 \u0cb8\u0c82\u0c98\u0c97\u0cb3\u0cb2\u0ccd\u0cb2\u0cbf \u0cb8\u0cbe\u0cb2 \u0caa\u0ca1\u0cc6\u0ca6\u0cbf\u0cb0\u0cc1\u0cb5 \u0c8e\u0cb2\u0ccd\u0cb2 \u0cb0\u0cc8\u0ca4\u0cb0\u0cbf\u0c97\u0cc2 \u0c92\u0c82\u0ca6\u0cc1 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cc6 \u0cb2\u0cbe\u0cad \u0cb8\u0cbf\u0c97\u0cb2\u0cbf\u0ca6\u0cc6. \u0c87\u0ca6\u0cb0\u0cbf\u0c82\u0ca6 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0c90\u0ca6\u0cc1 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0cb9\u0cca\u0cb0\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0c9c\u0ca4\u0cc6\u0c97\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf \u0cb0\u0cc8\u0ca4\u0cb0 \u0cb8\u0cc1\u0cb8\u0ccd\u0ca4\u0cbf \u0cb8\u0cbe\u0cb2 29,279 \u0c95\u0ccb\u0c9f\u0cbf \u0cb0\u0cc2. \u0cb8\u0cb9 \u0cae\u0ca8\u0ccd\u0ca8\u0cbe \u0c86\u0c97\u0cb2\u0cbf\u0ca6\u0cc6.", "\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0ca4\u0cb2\u0cbe \u0c8e\u0cb0\u0ca1\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0cac\u0c9c\u0cc6\u0c9f\u0ccd\u200c \u0caa\u0ccd\u0cb0\u0cb8\u0ccd\u0ca4\u0cbe\u0cb5\u0ca8\u0cc6 \u0c95\u0cc8 \u0cac\u0cbf\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cc1 \u0ca4\u0cb2\u0cbe \u0c8f\u0cb3\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0c87\u0c9f\u0ccd\u0c9f\u0cbf\u0ca6\u0ccd\u0ca6 \u0cac\u0cc7\u0ca1\u0cbf\u0c95\u0cc6 \u0c88\u0ca1\u0cc7\u0cb0\u0cbf\u0ca6\u0c82\u0ca4\u0cbe\u0c97\u0cbf\u0ca6\u0cc6.", "\u0c86\u0ca6\u0cb0\u0cc6, \u00a0\u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c-\u0ca1\u0cc0\u0cb8\u0cc6\u0cb2\u0ccd\u200c, \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0cae\u0cc7\u0cb2\u0cbf\u0ca8 \u0ca4\u0cc6\u0cb0\u0cbf\u0c97\u0cc6 \u0c87\u0cb3\u0cbf\u0c95\u0cc6 \u0cae\u0ca8\u0cb5\u0cbf \u0ca4\u0cb3\u0ccd\u0cb3\u0cbf\u0cb9\u0cbe\u0c95\u0cbf\u0ca6\u0ccd\u0ca6\u0cb2\u0ccd\u0cb2\u0ca6\u0cc6, \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c89\u0c9a\u0cbf\u0ca4 \u0cac\u0cb8\u0ccd\u200c \u0caa\u0cbe\u0cb8\u0ccd\u200c \u0ca8\u0cc0\u0ca1\u0cb2\u0cc2 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0ccd\u0caa\u0cb7\u0ccd\u0c9f\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbe\u0ca8\u0cc1 \u0cb9\u0cc1\u0ca1\u0cc1\u0c97\u0cbe\u0c9f \u0c86\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2:\u0cac\u0c9c\u0cc6\u0c9f\u0ccd\u200c \u0cae\u0cc7\u0cb2\u0cbf\u0ca8 \u0c9a\u0cb0\u0ccd\u0c9a\u0cc6\u0c97\u0cc6 \u0cb8\u0cc1\u0ca6\u0cc0\u0cb0\u0ccd\u0c98\u200c \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cbf\u0ca6 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cb8\u0cb9\u0c95\u0cbe\u0cb0 \u0cb8\u0c82\u0c98\u0c97\u0cb3\u0cb2\u0ccd\u0cb2\u0cbf \u0cac\u0cc6\u0cb3\u0cc6 \u0cb8\u0cbe\u0cb2 \u0caa\u0ca1\u0cc6\u0ca6\u0cb5\u0cb0 \u0c9a\u0cbe\u0cb2\u0ccd\u0ca4\u0cbf \u0c96\u0cbe\u0ca4\u0cc6\u0caf \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca7\u0ca8\u0cb5\u0ca8\u0ccd\u0ca8\u0cc1 25 \u0cb8\u0cbe\u0cb5\u0cbf\u0cb0\u0ca6\u0cbf\u0c82\u0ca6 1\u0cb2\u0c95\u0ccd\u0cb7 \u0cb0\u0cc2.\u0c97\u0cc6 \u0c8f\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cbe\u0ca8\u0cc1 \u0cb9\u0cc1\u0ca1\u0cc1\u0c97\u0cbe\u0c9f \u0c86\u0ca1\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb8\u0cb9\u0c95\u0cbe\u0cb0 \u0cb8\u0c82\u0c98 \u0cb9\u0cbe\u0c97\u0cc2 \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf\u0ca8 \u0cae\u0cbe\u0cb9\u0cbf\u0ca4\u0cbf \u0caa\u0ca1\u0cc6\u0ca6\u0cc7 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0cb9\u0cca\u0cb0\u0cc6\u0caf\u0cbe\u0ca6\u0cb0\u0cc2 \u0c8e\u0cb2\u0ccd\u0cb2 \u0cb0\u0cc8\u0ca4\u0cb0\u0cbf\u0c97\u0cc2 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cac\u0cc7\u0c95\u0cc1 \u0c8e\u0c82\u0cac \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0ca4\u0cc0\u0cb0\u0ccd\u0cae\u0cbe\u0ca8 \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6. \u0c9c\u0cc0\u0cb5 \u0c95\u0cc6\u0cc2\u0c9f\u0ccd\u0c9f\u0cbe\u0ca6\u0cb0\u0cc2 \u0cb0\u0cc8\u0ca4\u0cb0 \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0ca6\u0cb0\u0cc1.", "\u0c92\u0c95\u0ccd\u0c95\u0cb2\u0cbf\u0c97 \u0cb8\u0cae\u0cc1\u0ca6\u0cbe\u0caf\u0c95\u0ccd\u0c95\u0cc6 \u0cae\u0cbe\u0ca4\u0ccd\u0cb0 \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0cac \u0cae\u0cbe\u0ca4\u0cc1 \u0cb8\u0cb0\u0cbf\u0caf\u0cb2\u0ccd\u0cb2. \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0ca6\u0cbf\u0c82\u0ca6 \u0cb0\u0cbe\u0c9c\u0ccd\u0caf\u0ca6 \u0c8e\u0cb2\u0ccd\u0cb2 \u0cad\u0cbe\u0c97\u0ca6, \u0c85\u0ca6\u0cb0\u0cb2\u0ccd\u0cb2\u0cc2 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cbf\u0c97\u0cc6 \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cb2\u0cbf\u0ca6\u0cc6. \u0cb8\u0cbe\u0cb2 \u0cae\u0ca8\u0ccd\u0ca8\u0cbe\u0ca6\u0cbf\u0c82\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0c95\u0cc3\u0ca4 \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf \u0cac\u0cc6\u0cb3\u0c97\u0cbe\u0cb5\u0cbf \u0cb5\u0cbf\u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cbf\u0c97\u0cc6 9,501 \u0c95\u0ccb\u0c9f\u0cbf \u0cb0\u0cc2., \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb5\u0cbf\u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cc1 7,454 \u0c95\u0ccb\u0c9f\u0cbf \u0cb0\u0cc2., \u0c95\u0cb2\u0cac\u0cc1\u0cb0\u0c97\u0cbf \u0cb5\u0cbf\u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cc1 5,563 \u0c95\u0ccb\u0c9f\u0cbf \u0cb0\u0cc2. \u0cb9\u0cbe\u0c97\u0cc2 \u0cae\u0cc8\u0cb8\u0cc2\u0cb0\u0cc1 \u0cb5\u0cbf\u0cad\u0cbe\u0c97\u0ca6 6,760 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0c86\u0c97\u0cb2\u0cbf\u0ca6\u0cc6.", "53 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0cb8\u0cbe\u0cb2\u0cae\u0ca8\u0ccd\u0ca8\u0cbe \u0c8e\u0c82\u0ca6\u0cc1 \u0caa\u0ccd\u0cb0\u0ca3\u0cbe\u0cb3\u0cbf\u0c95\u0cc6\u0caf\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0ccd\u0ca6\u0cb0\u0cc2 \u0ca8\u0c82\u0ca4\u0cb0 \u0cac\u0ccd\u0caf\u0cbe\u0c82\u0c95\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0c9c\u0ca4\u0cc6 \u0ca8\u0ca1\u0cc6\u0cb8\u0cbf\u0ca6 \u0cb8\u0cad\u0cc6\u0caf\u0cb2\u0ccd\u0cb2\u0cbf 43.56.506 \u0cb0\u0cc8\u0ca4\u0cb0\u0cc1 48.093 \u0c95\u0ccb\u0c9f\u0cbf \u0cb0\u0cc2. \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0c86 \u0caa\u0cc8\u0c95\u0cbf \u0caa\u0cbe\u0cb5\u0ca4\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0cb6\u0cc7.50 \u0cb0\u0cb7\u0ccd\u0c9f\u0cc1 \u0cac\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cc7 \u0cb9\u0cc7\u0cb3\u0cbf\u0cb5\u0cc6 \u0c8e\u0c82\u0ca6\u0cb0\u0cc1.", "\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0c8e\u0cb0\u0ca1\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cc1\u0cb5 \u0caa\u0ccd\u0cb0\u0cb8\u0ccd\u0ca4\u0cbe\u0cb5\u0ca8\u0cc6 \u0c95\u0cc8 \u0cac\u0cbf\u0ca1\u0cb2\u0cbe\u0c97\u0cbf\u0ca6\u0cc6. \u0cb9\u0cbf\u0c82\u0ca6\u0cbf\u0ca8 \u0caa\u0ca6\u0ccd\u0ca7\u0ca4\u0cbf\u0caf\u0c82\u0ca4\u0cc6 \u0ca4\u0cb2\u0cbe 7 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0ca8\u0cc0\u0ca1\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cb0\u0cbf\u0c82\u0ca6 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 2,500 \u0c95\u0ccb\u0c9f\u0cbf \u0cb0\u0cc2. \u0cb9\u0cca\u0cb0\u0cc6\u0caf\u0cbe\u0c97\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0cae\u0cc7\u0cb2\u0cbf\u0ca8 \u0ca4\u0cc6\u0cb0\u0cbf\u0c97\u0cc6\u0caf\u0cbf\u0c82\u0ca6 \u0cb5\u0cbe\u0cb0\u0ccd\u0cb7\u0cbf\u0c95 \u0c97\u0ccd\u0cb0\u0cbe\u0cb9\u0c95\u0cb0 \u0cae\u0cc7\u0cb2\u0cc6 188 \u0c95\u0ccb\u0c9f\u0cbf \u0cb0\u0cc2. \u0cae\u0cbe\u0ca4\u0ccd\u0cb0 \u0cb9\u0cca\u0cb0\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0caa\u0ccd\u0cb0\u0ca4\u0cbf \u0c97\u0ccd\u0cb0\u0cbe\u0cb9\u0c95\u0cb0\u0cbf\u0c97\u0cc6 \u0cae\u0cbe\u0cb8\u0cbf\u0c95 10 \u0cb0\u0cc2. \u0cae\u0cbe\u0ca4\u0ccd\u0cb0 \u0cb9\u0cca\u0cb0\u0cc6. \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c-\u0ca1\u0cc0\u0cb8\u0cc6\u0cb2\u0ccd\u200c \u0cae\u0cc7\u0cb2\u0cbf\u0ca8 \u0ca4\u0cc6\u0cb0\u0cbf\u0c97\u0cc6 \u0c85\u0ca8\u0cbf\u0cb5\u0cbe\u0cb0\u0ccd\u0caf. \u0c86\u0ca6\u0cb0\u0cc6, \u0cac\u0cbf\u0c9c\u0cc6\u0caa\u0cbf \u0c86\u0ca1\u0cb3\u0cbf\u0ca4 \u0c87\u0cb0\u0cc1\u0cb5 \u0cb0\u0cbe\u0c9c\u0ccd\u0caf\u0c97\u0cb3\u0cbf\u0c97\u0cc6 \u0cb9\u0cbe\u0c97\u0cc2 \u0ca6\u0cc7\u0cb6\u0ca6 \u0cac\u0cc7\u0cb0\u0cc6 \u0cb0\u0cbe\u0c9c\u0ccd\u0caf\u0c97\u0cb3\u0cbf\u0c97\u0cc6 \u0cb9\u0ccb\u0cb2\u0cbf\u0cb8\u0cbf\u0ca6\u0cb0\u0cc6 \u0ca4\u0cc6\u0cb0\u0cbf\u0c97\u0cc6 \u0ca8\u0c82\u0ca4\u0cb0\u0cb5\u0cc2 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb2\u0ccd\u0cb2\u0cc7 \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c-\u0ca1\u0cc0\u0cb8\u0cc6\u0cb2\u0ccd\u200c \u0cac\u0cc6\u0cb2\u0cc6 \u0c95\u0ca1\u0cbf\u0cae\u0cc6 \u0c8e\u0c82\u0ca6\u0cc1 \u0cb8\u0cae\u0cb0\u0ccd\u0ca5\u0ca8\u0cc6 \u0ca8\u0cc0\u0ca1\u0cbf\u0ca6\u0cb0\u0cc1.", "\u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c85\u0cb2\u0ccd\u0caa\u0cb8\u0c82\u0c96\u0ccd\u0caf\u0cbe\u0ca4\u0cb0 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cc6 2,200 \u0c95\u0ccb\u0c9f\u0cbf \u0cb0\u0cc2.\u0cae\u0cc0\u0cb8\u0cb2\u0cbf\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c8f\u0ca8\u0cc2 \u0c95\u0cc6\u0cc2\u0c9f\u0ccd\u0c9f\u0cbf\u0cb2\u0ccd\u0cb2 \u0c8e\u0c82\u0cac \u0c86\u0cb0\u0ccb\u0caa \u0c87\u0ca4\u0ccd\u0ca4\u0cc1. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cb5\u0cb0 \u0c89\u0ca4\u0ccd\u0ca4\u0cb0\u0ca6\u0cb2\u0ccd\u0cb2\u0cbf 2,500 \u0c95\u0ccb\u0c9f\u0cbf \u0cb0\u0cc2.\u0c97\u0cc6 \u0c85\u0ca8\u0cc1\u0ca6\u0cbe\u0ca8 \u0c8f\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0c86\u0ca6\u0cb0\u0cc6, \u0cb8\u0ccd\u0caa\u0cc0\u0c95\u0cb0\u0ccd\u200c \u0cb0\u0cae\u0cc7\u0cb6\u0ccd\u200c\u0c95\u0cc1\u0cae\u0cbe\u0cb0\u0ccd\u200c 11 \u0cb2\u0c95\u0ccd\u0cb7 \u0cb8\u0ca6\u0cb8\u0ccd\u0caf\u0cb0\u0cbf\u0cb0\u0cc1\u0cb5 \u0cb8\u0ccd\u0ca4\u0ccd\u0cb0\u0cc0 \u0cb6\u0c95\u0ccd\u0ca4\u0cbf \u0cb8\u0c82\u0c98\u0c97\u0cb3 1 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cc1\u0cb5\u0c82\u0ca4\u0cc6 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0cb0\u0cbe\u0ca6\u0cb0\u0cc2 \u0c86 \u0cac\u0c97\u0ccd\u0c97\u0cc6 \u0cb8\u0cae\u0caf \u0c95\u0ccb\u0cb0\u0cbf \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1. \u0cb9\u0cbf\u0c82\u0ca6\u0cbf\u0ca8 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cc7\u0c95\u0cbe\u0cb0\u0cb0 \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0cac\u0cbe\u0c95\u0cbf 26 \u0c95\u0ccb\u0c9f\u0cbf \u0cb0\u0cc2. \u0cac\u0cbe\u0c95\u0cbf\u0caf\u0cbf\u0ca6\u0ccd\u0ca6\u0cc1, \u0ca4\u0c95\u0ccd\u0cb7\u0ca3 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.", "\u0c95\u0cb0\u0cbe\u0cb5\u0cb3\u0cbf \u0cad\u0cbe\u0c97\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0c97\u0cc6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cc1 \u0cae\u0c82\u0ca1\u0cbf\u0cb8\u0cbf\u0ca6\u0ccd\u0ca6 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0cbf\u0cb8\u0cbf\u0ca6\u0ccd\u0ca6 \u0c8e\u0cb2\u0ccd\u0cb2 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0cb8\u0cae\u0c97\u0ccd\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0caf\u0cc7 \u0ca8\u0cae\u0ccd\u0cae \u0c97\u0cc1\u0cb0\u0cbf \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1. \u0cb8\u0cb0\u0ccd\u0c95\u0cbe\u0cb0\u0ca6 \u0c89\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca4\u0cc3\u0caa\u0ccd\u0ca4\u0cb0\u0cbe\u0c97\u0ca6 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7 \u0cac\u0cbf\u0c9c\u0cc6\u0caa\u0cbf \u0cb8\u0ca6\u0cb8\u0ccd\u0caf\u0cb0\u0cc1 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7 \u0ca8\u0cbe\u0caf\u0c95 \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb8\u0cad\u0cbe\u0ca4\u0ccd\u0caf\u0cbe\u0c97 \u0ca8\u0ca1\u0cc6\u0cb8\u0cbf\u0ca6\u0cb0\u0cc1. \u00a0\u0c87\u0ca6\u0cb0 \u0ca8\u0ca1\u0cc1\u0cb5\u0cc6\u0caf\u0cc7 \u0cac\u0c9c\u0cc6\u0c9f\u0ccd\u200c\u0c97\u0cc6 \u0cb8\u0ca6\u0ca8 \u0c85\u0c82\u0c97\u0cc0\u0c95\u0cbe\u0cb0 \u0ca8\u0cc0\u0ca1\u0cbf\u0ca4\u0cc1.", "21 \u0cb2\u0c95\u0ccd\u0cb7 \u0cb0\u0cc8\u0ca4\u0cb0\u0cbf\u0c97\u0cc6 8, 165 \u0c95\u0ccb\u0c9f\u0cbf \u0cb2\u0cbe\u0cad\u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf 20-6-2017 \u0cb0\u0cb5\u0cb0\u0cc6\u0c97\u0cc6 \u0cb0\u0cc8\u0ca4\u0cb0\u0cc1 \u0caa\u0ca1\u0cc6\u0ca6\u0cbf\u0ca6\u0ccd\u0ca6 \u0cb8\u0cbe\u0cb2\u0ca6\u0cb2\u0ccd\u0cb2\u0cbf 50 \u0cb8\u0cbe\u0cb5\u0cbf\u0cb0 \u0cb0\u0cc2. \u0cae\u0ca8\u0ccd\u0ca8\u0cbe \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. 21 \u0cb2\u0c95\u0ccd\u0cb7 \u0cb0\u0cc8\u0ca4\u0cb0\u0cbf\u0c97\u0cc6 \u00a08,165 \u0c95\u0ccb\u0c9f\u0cbf \u0cb0\u0cc2. \u0cb0\u0cc8\u0ca4\u0cb0\u0cbf\u0c97\u0cc6 \u0cb2\u0cbe\u0cad \u0c86\u0c97\u0cbf\u0ca4\u0ccd\u0ca4\u0cc1. \u0c88\u0c97 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0caa\u0ccd\u0cb0\u0c95\u0cbe\u0cb0 10,700 \u0c95\u0ccb\u0c9f\u0cbf \u0cb0\u0cc2. 22.23 \u0cb2\u0c95\u0ccd\u0cb7 \u0cb0\u0cc8\u0ca4\u0cb0\u0cbf\u0c97\u0cc6 \u0cb2\u0cbe\u0cad\u0cb5\u0cbe\u0c97\u0cb2\u0cbf\u0ca6\u0cc6.", "\u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2 \u0c8e\u0c82\u0ca6\u0cb0\u0cc6?\u0cb0\u0cc8\u0ca4\u0cb0\u0cc1 \u0cb8\u0cb9\u0c95\u0cbe\u0cb0 \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf \u0cb6\u0cc2\u0ca8\u0ccd\u0caf \u0cac\u0ca1\u0ccd\u0ca1\u0cbf\u0ca6\u0cb0\u0c95\u0ccd\u0c95\u0cc6 3 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cc6 \u0cb9\u0cbe\u0c97\u0cc2 \u0cb6\u0cc7.3 \u0cb0 \u0cac\u0ca1\u0ccd\u0ca1\u0cbf\u0ca6\u0cb0\u0ca6\u0cb2\u0ccd\u0cb2\u0cbf 10 \u0cb2\u0c95\u0ccd\u0cb7 \u0cb0\u0cc2.\u0cb5\u0cb0\u0cc6\u0c97\u0cc6 \u0caa\u0ca1\u0cc6\u0ca6\u0cbf\u0cb0\u0cc1\u0cb5 \u0cb9\u0cbe\u0c97\u0cc2 \u0ca8\u0cb5\u0cc0\u0c95\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cb9\u0cca\u0cb8 \u0cb8\u0cbe\u0cb2. \u0cb0\u0cbe\u0c9c\u0ccd\u0caf\u0ca6 21 \u0ca1\u0cbf\u0cb8\u0cbf\u0cb8\u0cbf \u0cac\u0ccd\u0caf\u0cbe\u0c82\u0c95\u0cc1\u0c97\u0cb3\u0cb2\u0ccd\u0cb2\u0cbf \u00a0\u0c88\u0ca6\u0cbf\u0ca8\u0c95\u0ccd\u0c95\u0cc6 \u0c92\u0c9f\u0ccd\u0c9f\u0cc1 11 \u0cb8\u0cbe\u0cb5\u0cbf\u0cb0 \u0c95\u0ccb\u0c9f\u0cbf \u0cb0\u0cc2. \u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2 \u0c87\u0ca6\u0cc6.", "\u0cb8\u0cc1\u0cb8\u0ccd\u0ca4\u0cbf \u0cb8\u0cbe\u0cb2 \u0c8e\u0c82\u0ca6\u0cb0\u0cc6?\u0cb0\u0cc8\u0ca4\u0cb0\u0cc1 \u0cb8\u0cb9\u0c95\u0cbe\u0cb0 \u0cb8\u0c82\u0c98\u0c97\u0cb3\u0cb2\u0ccd\u0cb2\u0cbf \u0cb6\u0cc2\u0ca8\u0ccd\u0caf \u0cac\u0ca1\u0ccd\u0ca1\u0cbf\u0ca6\u0cb0\u0ca6\u0cb2\u0ccd\u0cb2\u0cbf \u0cb8\u0cbe\u0cb2 \u0caa\u0ca1\u0cc6\u0ca6\u0cc1 \u0ca8\u0cbf\u0c97\u0ca6\u0cbf\u0ca4 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0caa\u0cbe\u0cb5\u0ca4\u0cbf \u0cae\u0cbe\u0ca1\u0ca6\u0cbf\u0cb0\u0cc1\u0cb5 \u0cb8\u0cbe\u0cb2\u0c95\u0ccd\u0c95\u0cc6 \u0cb8\u0cc1\u0cb8\u0ccd\u0ca4\u0cbf \u0cb8\u0cbe\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86 \u0cb8\u0cc1\u0cb8\u0ccd\u0ca4\u0cbf \u0cb8\u0cbe\u0cb2\u0c95\u0ccd\u0c95\u0cc6 \u0cac\u0ca1\u0ccd\u0ca1\u0cbf \u0cb8\u0cb9 \u0cb5\u0cbf\u0ca7\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6."], "title": "\u0c9a\u0cbe\u0cb2\u0ccd\u0ca4\u0cbf \u0cb8\u0cbe\u0cb2\u0cb5\u0cc2 \u0cae\u0ca8\u0ccd\u0ca8\u0cbe"},
{"url": "https://www.udayavani.com/kannada/news/state-news/308770/president-of-kpcc-dinesh-gundurao-interview", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0ca8\u0cbe\u0ca8\u0cc1 \u0cb9\u0cbf\u0cb0\u0cbf\u0caf\u0ca8\u0cc2 \u0c85\u0cb2\u0ccd\u0cb2. \u0caf\u0cc1\u0cb5\u0c95\u0ca8\u0cc2 \u0c85\u0cb2\u0ccd\u0cb2. \u0cae\u0ca7\u0ccd\u0caf \u0cb5\u0caf\u0cb8\u0ccd\u0c95. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf \u0cb9\u0cca\u0cb8 \u0ca8\u0cbe\u0caf\u0c95\u0ca4\u0ccd\u0cb5 \u0cac\u0cc6\u0cb3\u0cc6\u0caf\u0cb2\u0cc1 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0c95\u0cb2\u0ccd\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0c97\u0cc6 \u0cb0\u0cbe\u0c9c\u0c95\u0cc0\u0caf \u0c85\u0ca8\u0cc1\u0cad\u0cb5 \u0c87\u0ca6\u0cc6.", "\u0cb0\u0cbe\u0c9c\u0ccd\u0caf \u0cae\u0ca4\u0ccd\u0ca4\u0cc1 \u0cb0\u0cbe\u0cb7\u0ccd\u0c9f\u0ccd\u0cb0 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2 \u0ca8\u0cbe\u0caf\u0c95\u0cb0\u0cca\u0c82\u0ca6\u0cbf\u0c97\u0cc6 \u0cb8\u0c82\u0caa\u0cb0\u0ccd\u0c95\u0cb5\u0cbf\u0ca6\u0cc6. \u0cb9\u0cca\u0cb8 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0caf\u0ca8\u0ccd\u0ca8\u0cc1 \u0cb8\u0cb5\u0cbe\u0cb2\u0cbe\u0c97\u0cbf \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf, \u0c8e\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cbf\u0c82\u0ca6 \u0c92\u0c97\u0ccd\u0c97\u0cc2\u0ca1\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0caa\u0c95\u0ccd\u0cb7\u0cb5\u0ca8\u0ccd\u0ca8\u0cc1 \u0cb8\u0ca6\u0cc3\u0ca2\u0c97\u0cc6\u0cc2\u0cb3\u0cbf\u0cb8\u0cb2\u0cbf\u0ca6\u0ccd\u0ca6\u0cc7\u0ca8\u0cc6. \u0c87\u0ca6\u0cc1, \u0cb8\u0cb0\u0ccd\u0c95\u0cbe\u0cb0\u0ca6 \u0caa\u0cbe\u0cb2\u0cc1\u0ca6\u0cbe\u0cb0\u0cb0\u0cbe\u0c97\u0cbf\u0cb0\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0cb0\u0cc1\u0cb5 \u0ca6\u0cbf\u0ca8\u0cc7\u0cb6\u0ccd\u200c \u0c97\u0cc1\u0c82\u0ca1\u0cc2\u0cb0\u0cbe\u0cb5\u0ccd\u200c \u0c85\u0cb5\u0cb0 \u0c86\u0ca4\u0ccd\u0cae\u0cb5\u0cbf\u0cb6\u0ccd\u0cb5\u0cbe\u0cb8\u0ca6 \u0ca8\u0cc1\u0ca1\u0cbf\u0c97\u0cb3\u0cc1.", "\u0cb9\u0cca\u0cb8 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4\u0cb5\u0cbe\u0c97\u0cbf\u0ca4\u0ccd\u0ca4\u0cbe ? \u0c86\u0cb6\u0ccd\u0cb5\u0cb0\u0ccd\u0caf \u0ca4\u0c82\u0ca6\u0cbf\u0ca6\u0cc6\u0caf\u0cbe ?\u00a0 \u00a0 \u00a0 \u00a0 \u00a0\u0ca8\u0ca8\u0ccd\u0ca8 \u0cb9\u0cc6\u0cb8\u0cb0\u0cc1 \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8\u0c95\u0ccd\u0c95\u0cc6 \u0caa\u0cb0\u0cbf\u0cb6\u0cc0\u0cb2\u0ca8\u0cc6\u0caf\u0cb2\u0ccd\u0cb2\u0cbf\u0ca4\u0ccd\u0ca4\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0c97\u0cae\u0ca8\u0c95\u0ccd\u0c95\u0cbf\u0ca4\u0ccd\u0ca4\u0cc1. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0c87\u0ca6\u0cc1 \u0c85\u0ca8\u0cbf\u0cb0\u0cc0\u0c95\u0ccd\u0cb7\u0cbf\u0ca4\u0cb5\u0cb2\u0ccd\u0cb2. \u0c86\u0ca6\u0cb0\u0cc6, \u0c88 \u0cb9\u0cc1\u0ca6\u0ccd\u0ca6\u0cc6 \u0cb8\u0cbf\u0c95\u0ccd\u0c95\u0cc7 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0ca8\u0ccd\u0ca8\u0cc1\u0cb5 \u0cb8\u0c82\u0caa\u0cc2\u0cb0\u0ccd\u0ca3 \u0cad\u0cb0\u0cb5\u0cb8\u0cc6 \u0c87\u0cb0\u0cb2\u0cbf\u0cb2\u0ccd\u0cb2.", "\u0cb9\u0cbf\u0cb0\u0cbf\u0caf\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cbf\u0cb0\u0cbf\u0caf\u0cb0 \u0cae\u0ca7\u0ccd\u0caf\u0cc6 \u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cc7\u0c97\u0cc6 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbe?\u00a0 \u00a0 \u00a0 \u00a0 \u00a0 \u0ca8\u0cbe\u0ca8\u0cc1 \u0cb9\u0cbf\u0cb0\u0cbf\u0caf\u0ca8\u0cc2 \u0c85\u0cb2\u0ccd\u0cb2. \u0caf\u0cc1\u0cb5\u0c95\u0ca8\u0cc2 \u0c85\u0cb2\u0ccd\u0cb2. \u0cae\u0ca7\u0ccd\u0caf \u0cb5\u0caf\u0cb8\u0ccd\u0c95. \u0c86 \u0c95\u0cbe\u0cb0\u0ca3\u0ca6\u0cbf\u0c82\u0ca6 \u0cb0\u0cbe\u0cb9\u0cc1\u0cb2\u0ccd\u200c \u0c97\u0cbe\u0c82\u0ca7\u0cbf \u0cb9\u0cca\u0cb8 \u0ca8\u0cbe\u0caf\u0c95\u0ca4\u0ccd\u0cb5 \u0cac\u0cc6\u0cb3\u0cc6\u0caf\u0cb2\u0cc1 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c85\u0cb5\u0c95\u0cbe\u0cb6 \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0ca8\u0ca8\u0c97\u0cc6 \u0c88 \u0c85\u0cb5\u0c95\u0cbe\u0cb6 \u0c92\u0ca6\u0c97\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbf\u0cae\u0ccd\u0cae\u0ca8\u0ccd\u0ca8\u0cc1 \u0c85\u0ca7\u0ccd\u0caf\u0c95\u0ccd\u0cb7\u0cb0\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0cb9\u0cbf\u0cb0\u0cbf\u0caf\u0cb0\u0cc1 \u0cae\u0cc1\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6\u0c82\u0cac \u0cae\u0cbe\u0ca4\u0cc1 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6.\u00a0 \u00a0 \u00a0 \u00a0\u0cb9\u0cbe\u0c97\u0cc7\u0ca8\u0cbf\u0cb2\u0ccd\u0cb2. \u0c85\u0ca7\u0cbf\u0c95\u0cbe\u0cb0 \u0cb8\u0ccd\u0cb5\u0cc0\u0c95\u0cbe\u0cb0 \u0cb8\u0cae\u0cbe\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2 \u0ca8\u0cbe\u0caf\u0c95\u0cb0\u0cc2 \u0c87\u0ca6\u0ccd\u0ca6\u0cb0\u0cc1. \u0c85\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8\u0ca6 \u0c86\u0c95\u0cbe\u0c82\u0c95\u0ccd\u0cb7\u0cbf\u0c97\u0cb3\u0cbe\u0c97\u0cbf\u0ca6\u0ccd\u0ca6 \u0c95\u0cc6.\u0c8e\u0c9a\u0ccd\u200c. \u0cae\u0cc1\u0ca8\u0cbf\u0caf\u0caa\u0ccd\u0caa, \u0c8e\u0c9a\u0ccd\u200c.\u0c95\u0cc6.\u0caa\u0cbe\u0c9f\u0cc0\u0cb2\u0ccd\u200c, \u0cac\u0cbf.\u0c95\u0cc6.\u0cb9\u0cb0\u0cbf\u0caa\u0ccd\u0cb0\u0cb8\u0cbe\u0ca6\u0ccd\u200c \u0c8e\u0cb2\u0ccd\u0cb2\u0cb0\u0cc2 \u0caa\u0cbe\u0cb2\u0ccd\u0c97\u0cca\u0c82\u0ca1\u0cbf\u0ca6\u0ccd\u0ca6\u0cb0\u0cc1. \u0ca8\u0ca8\u0ccd\u0ca8\u0cca\u0c82\u0ca6\u0cbf\u0c97\u0cc6 \u0caf\u0cbe\u0cb5 \u0ca8\u0cbe\u0caf\u0c95\u0cb0\u0cbf\u0c97\u0cc2 \u0cae\u0cc1\u0ca8\u0cbf\u0cb8\u0cbf\u0cb2\u0ccd\u0cb2. \u0c8e\u0cb2\u0ccd\u0cb2\u0cb0\u0cc2 \u0c86\u0cb6\u0cc0\u0cb0\u0ccd\u0cb5\u0cbe\u0ca6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0ca8\u0ccd\u0ca8 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0cc7 \u0cac\u0ca3\u0c97\u0cb3\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c85\u0cb5\u0cb0\u0cc6\u0cb2\u0ccd\u0cb2\u0cb0\u0ca8\u0ccd\u0ca8\u0cc2 \u0cb5\u0cbf\u0cb6\u0ccd\u0cb5\u0cbe\u0cb8\u0c95\u0ccd\u0c95\u0cc6 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0cae\u0cc1\u0c96\u0ccd\u0caf.\u00a0", "\u0ca8\u0cbf\u0cae\u0ccd\u0cae \u0cae\u0cc1\u0c82\u0ca6\u0cc6 \u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c87\u0ca6\u0cc6. \u0cae\u0ccb\u0ca6\u0cbf \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0cb6\u0c95\u0ccd\u0ca4\u0cbf \u0ca8\u0cbf\u0cae\u0ccd\u0cae \u0caa\u0c95\u0ccd\u0cb7\u0c95\u0ccd\u0c95\u0cbf\u0ca6\u0cc6\u0caf\u0cbe ?\u00a0 \u00a0 \u00a0 \u0cae\u0ccb\u0ca6\u0cbf\u0caf\u0cb5\u0cb0\u0cc1 \u0c95\u0cc7\u0cb5\u0cb2 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0ca8\u0cbe\u0cb2\u0ccd\u0c95\u0cc2\u0cb5\u0cb0\u0cc6 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0c8f\u0ca8\u0cc1 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca6\u0cc7\u0cb6\u0ca6 \u0c9c\u0ca8\u0ca4\u0cc6\u0c97\u0cc6 \u0c87\u0ca8\u0ccd\u0ca8\u0cc2 \u0ca4\u0cbf\u0cb3\u0cbf\u0caf\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0ca8\u0cbe\u0cb2\u0ccd\u0c95\u0cc2\u0cb5\u0cb0\u0cc6 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cbf\u0c97\u0cc6 \u0c8f\u0ca8\u0cc2 \u0cae\u0cbe\u0ca1\u0ca6\u0cc6 \u0c88\u0c97 \u0c8e\u0c82\u0c8e\u0cb8\u0ccd\u200c\u0caa\u0cbf \u0cb9\u0cc6\u0c9a\u0ccd\u0c9a\u0cb3 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca1\u0cbf\u0cb8\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0cae\u0cbe\u0ca1\u0cb2\u0cc1 \u0caf\u0ccb\u0c9a\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb0\u0cc8\u0ca4\u0cb0 \u0cae\u0cc2\u0c97\u0cbf\u0c97\u0cc6 \u0ca4\u0cc1\u0caa\u0ccd\u0caa \u0cb9\u0c9a\u0ccd\u0c9a\u0cc1\u0cb5 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c89\u0ca4\u0ccd\u0ca4\u0cb0 \u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0cb5\u0cbf\u0cb0\u0ccb\u0ca7\u0cbf \u0c85\u0cb2\u0cc6 \u0c86\u0cb0\u0c82\u0cad\u0cb5\u0cbe\u0c97\u0cbf\u0ca6\u0cc6.\u00a0 \u0cb0\u0cbe\u0c9c\u0cb8\u0ccd\u0ca5\u0cbe\u0ca8, \u0cae\u0ca7\u0ccd\u0caf\u0caa\u0ccd\u0cb0\u0ca6\u0cc7\u0cb6 \u0c89\u0ca4\u0ccd\u0ca4\u0cb0 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0cae\u0ccb\u0ca6\u0cbf\u0c97\u0cc6 \u0cad\u0caf \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6. \u0c85\u0cac\u0ccd\u0cac\u0cb0\u0ca6 \u0caa\u0ccd\u0cb0\u0c9a\u0cbe\u0cb0, \u0cb8\u0cc1\u0cb3\u0ccd\u0cb3\u0cc1 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf \u0c9c\u0ca8\u0cb0 \u0ca6\u0cbe\u0cb0\u0cbf \u0ca4\u0caa\u0ccd\u0caa\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0ca8\u0ca1\u0cc6\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca6\u0ca8\u0ccd\u0ca8\u0cc1 \u0c9c\u0ca8\u0ca4\u0cc6\u0c97\u0cc6 \u0cae\u0cc1\u0c9f\u0ccd\u0c9f\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb5\u0cb9\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc0\u0cb0\u0cbe. \u0cb8\u0cb5\u0cbe\u0cb2\u0cc1 \u0c85\u0ca8\u0cbf\u0cb8\u0cb2\u0ccd\u0cb5\u0cbe ?\u00a0 \u00a0 \u00a0 \u00a0\u0c96\u0c82\u0ca1\u0cbf\u0ca4\u0cb5\u0cbe\u0c97\u0cbf\u0caf\u0cc2 \u0c87\u0ca6\u0cc1 \u0ca6\u0cc6\u0cc2\u0ca1\u0ccd\u0ca1 \u0cb8\u0cb5\u0cbe\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cc1 \u0cb9\u0cc2\u0cb5\u0cbf\u0ca8 \u0cb9\u0cbe\u0cb8\u0cbf\u0c97\u0cc6 \u0c85\u0c82\u0ca4 \u0ca8\u0cbe\u0ca8\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0cae\u0ca4\u0ccd\u0ca4\u0cc1 \u0ca8\u0cbe\u0caf\u0c95\u0cb0 \u0cb8\u0c82\u0caa\u0cc2\u0cb0\u0ccd\u0ca3 \u0caa\u0cb0\u0cbf\u0c9a\u0caf \u0c87\u0ca6\u0cc6. \u0c8e\u0cb2\u0ccd\u0cb2 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cb0\u0cbe\u0c9c\u0c95\u0cbe\u0cb0\u0ca3 \u0c8f\u0ca8\u0cc1 \u0c85\u0c82\u0ca4 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0ca8\u0cbe\u0caf\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0 \u0cac\u0c97\u0ccd\u0c97\u0cc6 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0ca8\u0cc6.\u0caf\u0cbe\u0cb0\u0cc1 \u0caf\u0cbe\u0cb5 \u0cac\u0ca3\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0caf\u0cbe\u0cb0 \u0cb6\u0c95\u0ccd\u0ca4\u0cbf \u0c8f\u0ca8\u0cc1 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca8\u0ca8\u0c97\u0cc6 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb9\u0cbf\u0c82\u0ca6\u0cc2 \u0cb5\u0cbf\u0cb0\u0ccb\u0ca7\u0cbf, \u0c85\u0cb2\u0ccd\u0caa\u0cb8\u0c82\u0c96\u0ccd\u0caf\u0cbe\u0ca4\u0cb0 \u0c93\u0cb2\u0cc8\u0c95\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c95\u0cc6\u0cb2\u0cb5\u0cb0\u0cc1 \u0cb8\u0cc1\u0cb3\u0ccd\u0cb3\u0cc1 \u0cb8\u0cc1\u0ca6\u0ccd\u0ca6\u0cbf \u0cb9\u0cac\u0ccd\u0cac\u0cbf\u0cb8\u0cbf\u0ca6\u0cb0\u0cc1. \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb8\u0c82\u0c98\u0c9f\u0ca8\u0cc6 \u0cae\u0cc2\u0cb2\u0c95 \u0c9c\u0ca8\u0ca4\u0cc6\u0c97\u0cc6 \u0cae\u0ca8\u0cb5\u0cb0\u0cbf\u0c95\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0ca1\u0cac\u0cc7\u0c95\u0cbf\u0ca6\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caf\u0cbe\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0cb5\u0cb0\u0ccd\u0c97\u0ca6 \u0caa\u0cb0\u0cb5\u0cbe\u0c97\u0cbf\u0cb2\u0ccd\u0cb2. \u0ca8\u0cbe\u0cb5\u0cc1 \u0cac\u0ca1\u0cb5\u0cb0 \u0caa\u0cb0\u0cb5\u0cbe\u0c97\u0cbf\u0ca6\u0ccd\u0ca6\u0cc7\u0cb5\u0cc6.", "\u0cae\u0cc1\u0cb8\u0ccd\u0cb2\u0cbf\u0cae\u0cb0 \u0c93\u0cb2\u0cc8\u0c95\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0ca8\u0cbf\u0cae\u0c97\u0cc6 \u0cb9\u0cbf\u0ca8\u0ccd\u0ca8\u0ca1\u0cc6\u0c97\u0cc6 \u0c95\u0cbe\u0cb0\u0ca3\u0cb5\u0cbe\u0caf\u0cbf\u0ca4\u0cc1 \u0c85\u0ca8\u0cbf\u0cb8\u0cc1\u0ca4\u0ccd\u0ca4\u0cbe ?\u00a0 \u00a0 \u00a0 \u00a0\u0c95\u0cb0\u0cbe\u0cb5\u0cb3\u0cbf \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0cad\u0cbf\u0cb5\u0cc3\u0ca6\u0cbf\u0c9f\u0c9b\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0cb0\u0cae\u0cbe\u0ca8\u0cbe\u0ca5 \u0cb0\u0cc8, \u0cb2\u0ccb\u0cac\u0cc6\u0cc2, \u0cb5\u0cbf\u0ca8\u0caf\u0c95\u0cc1\u0cae\u0cbe\u0cb0\u0ccd\u200c \u0cb8\u0cca\u0cb0\u0c95\u0cc6 \u0c8e\u0cb2\u0ccd\u0cb2\u0cb0\u0cc2 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cad\u0cbe\u0cb5\u0ca8\u0cbe\u0ca4\u0ccd\u0cae\u0c95 \u00a0\u0cb5\u0cbf\u0c9a\u0cbe\u0cb0\u0c97\u0cb3\u0cc1 \u0c92\u0c82\u0ca6\u0cc1 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb0\u0cac\u0cb9\u0cc1\u0ca6\u0cc1. \u0c85\u0ca6\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc1 \u0c9c\u0ca8\u0cb0\u0cc1 \u0cb5\u0cbf\u0c9a\u0cbe\u0cb0 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c9c\u0ca8\u0cb0 \u0cae\u0ca8\u0cb8\u0cb2\u0ccd\u0cb2\u0cbf \u0cae\u0cc2\u0ca1\u0cbf\u0cb0\u0cc1\u0cb5 \u0cad\u0cbe\u0cb5\u0ca8\u0cc6\u0caf\u0ca8\u0ccd\u0ca8\u0cc1 \u0cb9\u0ccb\u0c97\u0cb2\u0cbe\u0ca1\u0cbf\u0cb8\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "\u0ca8\u0cbf\u0cae\u0ccd\u0cae \u0c86\u0caf\u0ccd\u0c95\u0cc6 \u0c9c\u0cbe\u0ca4\u0cbf \u0c86\u0ca7\u0cbe\u0cb0\u0ca6\u0cb2\u0ccd\u0cb2\u0cbf \u0c86\u0c97\u0cbf\u0ca6\u0cc6\u0caf\u0cbe?\u00a0 \u00a0 \u00a0 \u00a0\u0ca8\u0ca8\u0ccd\u0ca8 \u0c86\u0caf\u0ccd\u0c95\u0cc6 \u0cae\u0cbe\u0ca1\u0cbf\u0ca6\u0cb0\u0cc6 \u0cac\u0ccd\u0cb0\u0cbe\u0cb9\u0ccd\u0cae\u0ca3\u0cb0 \u0caa\u0cb0, \u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6 \u0c86\u0caf\u0ccd\u0c95\u0cc6\u0caf\u0cbe\u0ca6\u0cb0\u0cc6 \u0cb2\u0cbf\u0c82\u0c97\u0cbe\u0caf\u0ca4\u0cb0 \u0caa\u0cb0 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1\u0cb8\u0cb0\u0cbf\u0caf\u0cb2\u0ccd\u0cb2. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caf\u0cbe\u0cb5 \u0cb5\u0cb0\u0ccd\u0c97\u0ca6 \u0cb5\u0cbf\u0cb0\u0ccb\u0ca7\u0cbf\u0caf\u0cc2 \u0c85\u0cb2\u0ccd\u0cb2. \u0ca8\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0c85\u0cb0\u0ccd\u0c9a\u0c95\u0cb0 \u0cb8\u0c82\u0cac\u0cb3 \u0cb9\u0cc6\u0c9a\u0ccd\u0c9a\u0cc1 \u0cae\u0cbe\u0ca1\u0cbf\u0ca4\u0ccd\u0ca4\u0cc1. \u0cb9\u0cbf\u0c82\u0ca6\u0cc2 \u0cb5\u0cbf\u0cb0\u0ccb\u0ca7\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc6 \u0c86 \u0cb0\u0cc0\u0ca4\u0cbf\u0caf \u0ca4\u0cc0\u0cb0\u0ccd\u0cae\u0cbe\u0ca8 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cbe ?", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb5\u0cbf\u0cb6\u0ccd\u0cb5\u0cbe\u0cb8\u0cb5\u0ca8\u0ccd\u0ca8\u0cc2\u0c97\u0cb3\u0cbf\u0cb8\u0cac\u0cc7\u0c95\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cb9\u0cc7\u0c97\u0cc6 \u0ca8\u0cbf\u0cad\u0cbe\u0caf\u0cbf\u0cb8\u0cc1\u0ca4\u0ccd\u0ca4\u0cc0\u0cb0\u0cbe ?\u00a0 \u00a0 \u00a0 \u00a0\u0c85\u0ca6\u0c95\u0ccd\u0c95\u0cbe\u0c97\u0cbf\u0caf\u0cc7 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0cb0\u0c9a\u0ca8\u0cc6\u0caf\u0cbe\u0c97\u0cbf\u0ca6\u0cc6. \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cc1 \u0c97\u0cc6\u0cc2\u0c82\u0ca6\u0cb2\u0c97\u0cb3\u0cbe\u0c97\u0cbf\u0cb5\u0cc6. \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0c85\u0c95\u0ccd\u0c95\u0cbf\u0caf\u0cbf\u0ca8\u0ccd\u0ca8\u0cc1 7 \u0c95\u0cc6\u0c9c\u0cbf\u0caf\u0cbf\u0c82\u0ca6 5 \u0c95\u0cc6\u0c9c\u0cbf\u0c97\u0cc6 \u0c87\u0cb3\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0c95\u0cc7\u0cb3\u0ca6\u0cc7 \u0cae\u0cbe\u0ca1\u0cbf\u0cb0\u0cc1\u0cb5\u0ca4\u0cc0\u0cb0\u0ccd\u0cae\u0cbe\u0ca8. \u0c85\u0ca6\u0ca8\u0ccd\u0ca8\u0cc1 \u0cae\u0cca\u0ca6\u0cb2\u0cc7 \u0c9a\u0cb0\u0ccd\u0c9a\u0cbf\u0cb8\u0cbf \u0ca4\u0cc0\u0cb0\u0ccd\u0cae\u0cbe\u0ca8 \u0c95\u0cc8\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cb0\u0cc6 \u0c97\u0cc6\u0cc2\u0c82\u0ca6\u0cb2 \u0c89\u0c82\u0c9f\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0ca4\u0cc0\u0cb0\u0ccd\u0cae\u0cbe\u0ca8 \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0caf\u0cbe\u0cb5\u0cc1\u0ca6\u0cc7 \u0c97\u0cc6\u0cc2\u0c82\u0ca6\u0cb2 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cb2\u0cbf\u0cb2\u0ccd\u0cb2. \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0ca6\u0ccd\u0ca6\u0cc1 \u0cb8\u0ccd\u0caa\u0cb7\u0ccd\u0c9f \u0ca8\u0cbf\u0cb2\u0cc1\u0cb5\u0cbf\u0ca6\u0cc6. \u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0c97\u0cc6 \u0caa\u0cb0\u0ccd\u0caf\u0cbe\u0caf \u0cb6\u0c95\u0ccd\u0ca4\u0cbf \u0c86\u0c97\u0cac\u0cc7\u0c95\u0cc6\u0c82\u0ca6\u0cc1 \u0c86\u0cb8\u0cc6 \u0c87\u0ca6\u0cc6. \u0ca8\u0cae\u0ccd\u0cae\u0ca6\u0cc2 \u0c85\u0ca6\u0cc7 \u0cad\u0cbe\u0cb5\u0ca8\u0cc6 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0ca3\u0ccd\u0ca3\u0caa\u0cc1\u0c9f\u0ccd\u0c9f \u0cb8\u0cae\u0cb8\u0ccd\u0caf\u0cc6\u0c97\u0cb3\u0cbe\u0ca6\u0cb0\u0cc6 \u0c85\u0ca6\u0ca8\u0ccd\u0ca8\u0cc1 \u0cb8\u0cb0\u0cbf\u0caa\u0ca1\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cc7\u0cb5\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0ca7\u0cb0\u0ccd\u0cae \u0caa\u0cbe\u0cb2\u0cbf\u0cb8\u0cc1\u0cb5 \u0cb5\u0cbf\u0cb6\u0ccd\u0cb5\u0cbe\u0cb8 \u0c87\u0ca6\u0cc6.", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cac\u0c97\u0ccd\u0c97\u0cc6 \u0ca8\u0cbf\u0cae\u0ccd\u0cae \u0cb6\u0cbe\u0cb8\u0c95\u0cb0\u0cbf\u0c97\u0cc6 \u0cac\u0cc7\u0cb8\u0cb0 \u0c87\u0ca6\u0cc6\u0caf\u0cb2\u0ccd\u0cb2 ?\u00a0 \u00a0 \u00a0 \u00a0\u0ca8\u0ccb\u0ca1\u0cbf \u0cb6\u0cbe\u0cb8\u0c95\u0cb0\u0cbf\u0c97\u0cc6 \u0ca8\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0c87\u0ca6\u0ccd\u0ca6\u0cbe\u0c97\u0cb2\u0cc2 \u0cac\u0cc7\u0cb8\u0cb0 \u0c87\u0ca4\u0ccd\u0ca4\u0cc1 \u0cb6\u0cbe\u0cb8\u0c95\u0cbe\u0c82\u0c97 \u0cb8\u0cad\u0cc6\u0c97\u0cb3\u0cb2\u0ccd\u0cb2\u0cbf \u0c85\u0ca8\u0cc7\u0c95 \u0cac\u0cbe\u0cb0\u0cbf \u0cb6\u0cbe\u0cb8\u0c95\u0cb0\u0cc1 \u0c86\u0cb0\u0ccb\u0caa \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0c87\u0ca6\u0ccd\u0ca6\u0cbe\u0c97 \u0cb8\u0cae\u0cb8\u0ccd\u0caf\u0cc6\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca8\u0cc1\u0cb8\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cc1.\u00a0", "\u0caa\u0c95\u0ccd\u0cb7 \u0cb5\u0cbf\u0cb0\u0ccb\u0ca7\u0cbf \u0c9a\u0c9f\u0cc1\u0cb5\u0c9f\u0cbf\u0c95\u0cc6 \u0cb8\u0cb9\u0cbf\u0cb8\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc0\u0cb0\u0cbf?\u00a0 \u00a0 \u00a0 \u00a0\u0ca8\u0cbe\u0ca8\u0cc1 \u0caf\u0cbe\u0cb0 \u0caa\u0cb0\u0cb5\u0cc2 \u0c87\u0cb2\u0ccd\u0cb2. \u0caf\u0cbe\u0cb0 \u0cb5\u0cbf\u0cb0\u0ccb\u0ca7\u0cb5\u0cc2 \u0c87\u0cb2\u0ccd\u0cb2. \u0ca8\u0cbe\u0ca8\u0cc1 \u0caf\u0cbe\u0cb5 \u0ca8\u0cbe\u0caf\u0c95\u0cb0 \u0caa\u0cb0\u0cb5\u0cbf\u0cb2\u0ccd\u0cb2. \u0ca8\u0cbe\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0cb0. \u0caa\u0c95\u0ccd\u0cb7\u0c95\u0ccd\u0c95\u0cc6 \u0ca7\u0c95\u0ccd\u0c95\u0cc6\u0caf\u0cbe\u0c97\u0cc1\u0cb5 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0caf\u0cbe\u0cb0\u0cc7 \u0c86\u0c97\u0cbf\u0ca6\u0ccd\u0ca6\u0cb0\u0cc2 \u0c85\u0cb5\u0cb0 \u0cb5\u0cbf\u0cb0\u0cc1\u0ca6\u0c9f\u0c9b\u0cbf \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6.", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0c9c\u0ca4\u0cc6 \u0cb8\u0cc7\u0cb0\u0cbf\u0ca6\u0cb0\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0ca8\u0cb7\u0ccd\u0c9f \u0c86\u0c97\u0cc1\u0ca4\u0ccd\u0ca4\u0cc6 \u0c85\u0c82\u0ca4 \u0cae\u0cbe\u0ca4\u0cc1 \u0c95\u0cc7\u0cb3\u0cbf \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6\u0caf\u0cb2\u0ccd\u0cb2\u0cbe ?\u00a0 \u00a0 \u00a0 \u0c86 \u0cb0\u0cc0\u0ca4\u0cbf\u0caf \u0c85\u0cad\u0cbf\u0caa\u0ccd\u0cb0\u0cbe\u0caf \u0c87\u0cb0\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6, \u0cb9\u0cc8 \u0c95\u0cae\u0cbe\u0c82\u0ca1\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0ca4\u0cc0\u0cb0\u0ccd\u0cae\u0cbe\u0ca8 \u0c85\u0c82\u0ca4\u0cbf\u0cae.", "\u0ca8\u0cbf\u0cae\u0ccd\u0cae \u0c9c\u0ca4\u0cc6\u0c97\u0cc6 \u0c87\u0ca8\u0ccd\u0ca8\u0cc2 \u0c87\u0cac\u0ccd\u0cac\u0cb0\u0cc1 \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0 \u0ca8\u0cc7\u0cae\u0c95 \u0cae\u0cbe\u0ca1\u0cc1\u0cb5 \u0caa\u0ccd\u0cb0\u0cb8\u0ccd\u0ca4\u0cbe\u0caa \u0c87\u0ca6\u0cc6\u0caf\u0c82\u0ca4\u0cb2\u0ccd\u0cb2\u0cbe ?\u00a0 \u00a0 \u00a0 \u0c86 \u0cb0\u0cc0\u0ca4\u0cbf\u0caf \u0caf\u0cbe\u0cb5\u0cc1\u0ca6\u0cc7 \u0caa\u0ccd\u0cb0\u0cb8\u0ccd\u0ca4\u0cbe\u0caa \u0c87\u0cb2\u0ccd\u0cb2. \u0c88\u0cb6\u0ccd\u0cb5\u0cb0\u0ccd\u200c \u0c96\u0c82\u0ca1\u0ccd\u0cb0\u0cc6 \u0cae\u0ca4\u0ccd\u0ca4\u0cc1 \u0ca8\u0cbe\u0ca8\u0cc1 \u0c87\u0cac\u0ccd\u0cac\u0cb0\u0cc7 \u0c87\u0cb0\u0cc1\u0cb5\u0cc1\u0ca6\u0cc1.", "\u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0ca8\u0cbf\u0cae\u0ccd\u0cae \u0caa\u0c95\u0ccd\u0cb7\u0ca6 \u0ca8\u0cbe\u0caf\u0c95\u0cb0\u0cc7 \u0c86\u0cb0\u0ccb\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cb2\u0ccd\u0cb2\u0cbe?\u00a0 \u00a0 \u00a0 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb9\u0cc8\u0ca6\u0cb0\u0cbe\u0cac\u0cbe\u0ca6\u0ccd\u200c \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cb5\u0cbf\u0cb6\u0cc7\u0cb7 \u0c85\u0ca8\u0cc1\u0ca6\u0cbe\u0ca8 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0c82\u0c9c\u0cc1\u0c82\u0ca1\u0caa\u0ccd\u0caa \u0cb5\u0cb0\u0ca6\u0cbf \u0caa\u0ccd\u0cb0\u0c95\u0cbe\u0cb0 \u0cb9\u0cbf\u0c82\u0ca6\u0cc1\u0cb3\u0cbf\u0ca6 \u0cad\u0cbe\u0c97\u0c95\u0ccd\u0c95\u0cc6 \u0c85\u0ca8\u0cc1\u0ca6\u0cbe\u0ca8 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0caf\u0cbe\u0cb5\u0cc1\u0ca6\u0cc7 \u0cad\u0cbe\u0c97\u0c95\u0ccd\u0c95\u0cc2 \u0c85\u0ca8\u0ccd\u0caf\u0cbe\u0caf\u0cb5\u0cbe\u0c97\u0cbf\u0cb2\u0ccd\u0cb2. \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cbe\u0cb2 \u0cae\u0ca8\u0ccd\u0ca8\u0cbe \u0caa\u0ccd\u0cb0\u0cae\u0cc1\u0c96 \u0cb5\u0cbf\u0cb7\u0caf. \u0c85\u0ca6\u0cc1 \u0cb0\u0cbe\u0c9c\u0ccd\u0caf\u0ca6 \u0c8e\u0cb2\u0ccd\u0cb2 \u0cb0\u0cc8\u0ca4\u0cb0\u0cbf\u0c97\u0cc2 \u0c85\u0ca8\u0ccd\u0cb5\u0caf\u0cb5\u0cbe\u0c97\u0cb2\u0cbf\u0ca6\u0cc6.", "\u0cb2\u0ccb\u0c95\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0c97\u0cc1\u0cb0\u0cbf \u0c8e\u0cb7\u0ccd\u0c9f\u0cc1?\u00a0 \u00a0 \u00a0 \u0ca8\u0cbe\u0cb5\u0cc1 \u0c9c\u0c82\u0c9f\u0cbf\u0caf\u0cbe\u0c97\u0cbf \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 28 \u0cb0\u0cb2\u0ccd\u0cb2\u0cbf 28 \u0cb8\u0ccd\u0ca5\u0cbe\u0ca8 \u0c97\u0cc6\u0cb2\u0ccd\u0cb2\u0cc1\u0cb5 \u0c97\u0cc1\u0cb0\u0cbf\u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc7\u0cb5\u0cc6. \u0cb5\u0cbe\u0ca4\u0cbe\u0cb5\u0cb0\u0ca3 \u0ca8\u0cae\u0ccd\u0cae \u0caa\u0cb0\u0cb5\u0cbe\u0c97\u0cbf\u0ca6\u0cc6. \u0c95\u0cb3\u0cc6\u0ca6 \u0cae\u0cc2\u0cb0\u0cc1 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf \u0cb8\u0c82\u0cb8\u0ca6\u0cb0\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0\u0cc1 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc6 \u0c8f\u0ca8\u0cc1 \u0c95\u0cc6\u0cc2\u0ca1\u0cc1\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0cb0\u0cbe\u0c9c\u0ccd\u0caf \u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0cb8\u0cc1\u0cb5 \u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5\u0cb0\u0cbf\u0c97\u0cc6\u0caf\u0cbe\u0cb5 \u0c96\u0cbe\u0ca4\u0cc6 \u0c87\u0ca6\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc7 \u0c97\u0cc6\u0cc2\u0ca4\u0ccd\u0ca4\u0cbf\u0cb2\u0ccd\u0cb2. \u0c87\u0cb5\u0cb0\u0cbf\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0cbf\u0cb0\u0cc1\u0cb5 \u0c96\u0cbe\u0ca4\u0cc6\u0caf\u0cbf\u0c82\u0ca6 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc6 \u0c8f\u0ca8\u0cc1 \u0cb2\u0cbe\u0cad\u0cb5\u0cbe\u0c97\u0cbf\u0ca6\u0cc6. \u0cac\u0cbf\u0c9c\u0cc6\u0caa\u0cbf \u0cb8\u0c82\u0cb8\u0ca6\u0cb0\u0cc1 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cbf \u0c92\u0cb3\u0ccd\u0cb3\u0cc6\u0caf \u0c96\u0cbe\u0ca4\u0cc6 \u0caa\u0ca1\u0cc6\u0caf\u0cac\u0cc7\u0c95\u0cbf\u0ca4\u0ccd\u0ca4\u0cc1. \u0caf\u0ca1\u0cbf\u0caf\u0cc2\u0cb0\u0caa\u0ccd\u0caa\u0c97\u0cc6 \u0caf\u0cbe\u0cb5\u0cc1\u0ca6\u0cc7 \u0c85\u0ca7\u0cbf\u0c95\u0cbe\u0cb0\u0ca8\u0cc0\u0ca1\u0cb2\u0cbf\u0cb2\u0ccd\u0cb2. \u0c95\u0cc7\u0c82\u0ca6\u0ccd\u0cb0\u0ca6 \u0cac\u0cbf\u0c9c\u0cc6\u0caa\u0cbf \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf \u0cae\u0cbe\u0ca1\u0cbf\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0c9c\u0ca8\u0cb0\u0cbf\u0c97\u0cc6 \u0cae\u0ca8\u0cb5\u0cb0\u0cbf\u0c95\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "- \u0cb6\u0c82\u0c95\u0cb0 \u0caa\u0cbe\u0c97\u0ccb\u0c9c\u0cbf"], "title": "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cae\u0ccd\u0cae \u0cb8\u0cbf\u0ca6\u0ccd\u0ca7\u0cbe\u0c82\u0ca4\u0c95\u0ccd\u0c95\u0cc6 \u0cb0\u0cbe\u0c9c\u0cbf\u0caf\u0cbf\u0cb2\u0ccd\u0cb2"},
{"url": "https://www.udayavani.com/kannada/news/state-news/308527/do-not-snatch-rice-request-at-congress-legislative-meeting", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2\u0cbf \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb6\u0cbe\u0cb8\u0c95\u0cbe\u0c82\u0c97 \u0caa\u0c95\u0ccd\u0cb7\u0ca6 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0ca4\u0cc0\u0cb5\u0ccd\u0cb0 \u0c86\u0c95\u0ccd\u0cb7\u0cc7\u0caa \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cb9\u0cbf\u0c82\u0ca6\u0cbf\u0ca8\u0c82\u0ca4\u0cc6\u0caf\u0cc7 7 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0ca8\u0cc0\u0ca1\u0cc1\u0cb5 \u0c95\u0ccd\u0cb0\u0cae\u0cb5\u0ca8\u0ccd\u0ca8\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0cb6\u0cbe\u0cb8\u0c95\u0cb0\u0cc1 \u0c86\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cb0 \u0cac\u0cc6\u0ca8\u0ccd\u0ca8\u0cb2\u0ccd\u0cb2\u0cc7 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0c85\u0ca7\u0ccd\u0caf\u0c95\u0ccd\u0cb7, \u0cae\u0cbe\u0c9c\u0cbf \u0cb8\u0cbf\u0c8e\u0c82 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0cc2 \u0cb8\u0cbf\u0c8e\u0c82 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cbf\u0c97\u0cc6 \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc1 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4 \u0cae\u0ca4\u0ccd\u0ca4\u0cc1 \u0ca4\u0cc8\u0cb2 \u0cac\u0cc6\u0cb2\u0cc6 \u0cae\u0cb0\u0cc1\u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cc1\u0cb5\u0c82\u0ca4\u0cc6 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cac\u0cc1\u0ca7\u0cb5\u0cbe\u0cb0 \u0ca8\u0ca1\u0cc6\u0ca6 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb6\u0cbe\u0cb8\u0c95\u0cbe\u0c82\u0c97 \u0caa\u0c95\u0ccd\u0cb7\u0ca6 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cae\u0c82\u0ca1\u0cbf\u0cb8\u0cbf\u0ca6 \u0cac\u0c9c\u0cc6\u0c9f\u0ccd\u200c\u0c97\u0cc2 \u0ca4\u0cc0\u0cb5\u0ccd\u0cb0 \u0c86\u0c95\u0ccd\u0cb7\u0cc7\u0caa \u0cb5\u0ccd\u0caf\u0c95\u0ccd\u0ca4\u0cb5\u0cbe\u0caf\u0cbf\u0ca4\u0cc1. \u0c85\u0cb2\u0ccd\u0cb2\u0ca6\u0cc6, \u0cb9\u0cbf\u0c82\u0ca6\u0cbf\u0ca8 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cb9\u0ca4\u0ccd\u0cb5\u0cbe\u0c95\u0cbe\u0c82\u0c95\u0ccd\u0cb7\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cb2\u0ccd\u0cb2\u0cbf \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caa\u0ccd\u0cb0\u0cae\u0cc1\u0c96\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0cb8\u0cb0\u0ccd\u0c95\u0cbe\u0cb0\u0ca6 \u0c97\u0ccc\u0cb0\u0cb5 \u0cb9\u0cc6\u0c9a\u0ccd\u0c9a\u0cbf\u0cb8\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cae\u0c82\u0ca1\u0cbf\u0cb8\u0cbf\u0cb0\u0cc1\u0cb5 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf \u0c85\u0c95\u0ccd\u0c95\u0cbf\u0caf\u0ca8\u0ccd\u0ca8\u0cc1 \u0caa\u0ccd\u0cb0\u0ca4\u0cbf \u0cb5\u0ccd\u0caf\u0c95\u0ccd\u0ca4\u0cbf\u0c97\u0cc6 7 \u0c95\u0cc6.\u0c9c\u0cbf.\u0caf\u0cbf\u0c82\u0ca6 5 \u0c95\u0cc6.\u0c9c\u0cbf.\u0c97\u0cc6 \u0c95\u0ca1\u0cbf\u0ca4\u0c97\u0cc6\u0cc2\u0cb3\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cc1 \u0cb8\u0cb0\u0cbf\u0caf\u0cbe\u0ca6 \u0c95\u0ccd\u0cb0\u0cae\u0cb5\u0cb2\u0ccd\u0cb2 \u0c8e\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cbf\u0c82\u0ca6\u0cbf\u0ca8 \u0c95\u0ccd\u0cb0\u0cae\u0cb5\u0ca8\u0ccd\u0ca8\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cb2\u0cc2 \u0c86\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88 \u0cae\u0ca7\u0ccd\u0caf\u0cc6 \u0c86\u0cb9\u0cbe\u0cb0 \u0cae\u0ca4\u0ccd\u0ca4 \u0ca8\u0cbe\u0c97\u0cb0\u0cbf\u0c95 \u0cb5\u0ccd\u0caf\u0cb5\u0cb9\u0cbe\u0cb0\u0c97\u0cb3 \u0cb8\u0c9a\u0cbf\u0cb5 \u0c9c\u0cae\u0cc0\u0cb0\u0ccd\u200c \u0c85\u0cb9\u0ccd\u0cae\u0ca6\u0ccd\u200c \u0c85\u0cb5\u0cb0\u0cc2, \u0cb8\u0cbf\u0c8e\u0c82 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0c97\u0cc6 \u0ca8\u0cc7\u0cb0 \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cc1, \u0caf\u0cbe\u0cb5\u0cc1\u0ca6\u0cc7 \u0c95\u0cbe\u0cb0\u0ca3\u0c95\u0ccd\u0c95\u0cc2 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf\u0ca6 \u0c85\u0c95\u0ccd\u0c95\u0cbf\u0caf\u0ca8\u0ccd\u0ca8\u0cc1 \u0c95\u0ca1\u0cbf\u0ca4 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0 \u0c8e\u0cb2\u0ccd\u0cb2 \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca4\u0cbf\u0cb3\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0c8f\u0cb3\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0ca8\u0cc0\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0c8e\u0c9a\u0ccd\u200c\u0ca1\u0cbf\u0c95\u0cc6\u0c97\u0cc6 \u0cb8\u0cbf\u0c8e\u0c82 \u0caa\u0ca4\u0ccd\u0cb0\u0cb6\u0cbe\u0cb8\u0c95\u0cb0 \u0c85\u0cad\u0cbf\u0caa\u0ccd\u0cb0\u0cbe\u0caf \u0c86\u0cb2\u0cbf\u0cb8\u0cbf\u0ca6 \u0cae\u0cbe\u0c9c\u0cbf \u0cb8\u0cbf\u0c8e\u0c82 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c8e\u0c9a\u0ccd\u200c\u0ca1\u0cbf\u0c95\u0cc6\u0c97\u0cc6 \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0ca4\u0cb2\u0cbe 7 \u0c95\u0cc6\u0c9c\u0cbf \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cc1 \u0cb9\u0cbe\u0c97\u0cc2 \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c \u0cae\u0ca4\u0ccd\u0ca4\u0cc1 \u0ca1\u0cc0\u0cb8\u0cc6\u0cb2\u0ccd\u200c \u0cae\u0cc7\u0cb2\u0cbf\u0ca8 \u0ca4\u0cc6\u0cb0\u0cbf\u0c97\u0cc6 \u0c87\u0cb3\u0cbf\u0cb8\u0cc1\u0cb5 \u0cb8\u0c82\u0cac\u0c82\u0ca7 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cc1\u0cb5\u0c82\u0ca4\u0cc6 \u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c95\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6.", "\u0caa\u0ca4\u0ccd\u0cb0\u0ca6 \u0cb8\u0cbe\u0cb0\u0cbe\u0c82\u0cb6 \u0cb9\u0cc0\u0c97\u0cbf\u0ca6\u0cc6\u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc7, \u0c86\u0ca8\u0ccd\u0ca8\u0cad\u0cbe\u0c97\u0ccd\u0caf \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0ca8\u0ca8\u0ccd\u0ca8 \u0caa\u0cbe\u0cb2\u0cbf\u0c97\u0cc6 \u0c95\u0cc7\u0cb5\u0cb2 \u0c92\u0c82\u0ca6\u0cc1 \u0caf\u0ccb\u0c9c\u0ca8\u0cc6\u0caf\u0cb2\u0ccd\u0cb2. \u0c85\u0ca6\u0cc1 \u0cac\u0ca1\u0cb5\u0cb0 \u0cb9\u0cbf\u0cb8\u0cbf\u0cb5\u0cc1 \u0ca8\u0cc0\u0c97\u0cbf\u0cb8\u0cc1\u0cb5 \u0caa\u0cc1\u0ca3\u0ccd\u0caf\u0ca6 \u0c95\u0cc6\u0cb2\u0cb8 \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0ca8\u0c82\u0cac\u0cbf\u0ca6\u0cb5\u0ca8\u0cc1. \u0cac\u0ca1\u0cb5\u0cb0 \u0cb9\u0cb8\u0cbf\u0cb5\u0cbf\u0ca8 \u0cac\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0c95\u0ca3\u0ccd\u0ca3\u0cbe\u0cb0\u0cc6 \u0c95\u0c82\u0ca1 \u0c85\u0ca8\u0cc1\u0cad\u0cb5\u0cb5\u0cc7 \u00a0\u0c88 \u0caf\u0ccb\u0c9c\u0ca8\u0cc6\u0c97\u0cc6 \u0caa\u0ccd\u0cb0\u0cc7\u0cb0\u0ca3\u0cc6. \u0c87\u0ca6\u0cb0 \u0c9c\u0ca4\u0cc6\u0c97\u0cc6 \u0ca8\u0ca8\u0c97\u0cc6 \u0cad\u0cbe\u0cb5\u0ca8\u0cbe\u0ca4\u0ccd\u0cae\u0c95 \u0cb8\u0c82\u0cac\u0c82\u0ca7 \u0c87\u0ca6\u0cc6.", "\u0ca8\u0cae\u0ccd\u0cae \u0c92\u0c9f\u0ccd\u0c9f\u0cc1 \u0c86\u0caf\u0cb5\u0ccd\u0caf\u0caf\u0ca6 \u0caa\u0ccd\u0cb0\u0cae\u0cbe\u0ca3\u0cb5\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cbf\u0ca6\u0cb0\u0cc6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0ca6\u0cc1\u0cac\u0cbe\u0cb0\u0cbf\u0caf\u0cc7\u0ca8\u0cb2\u0ccd\u0cb2. \u0c90\u0ca6\u0cc1 \u0cb5\u0cb0\u0ccd\u0cb7\u0c97\u0cb3 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u00a0\u0c88 \u0caf\u0ccb\u0c9c\u0ca8\u0cc6\u0c97\u0cc6 \u0ca8\u0cae\u0ccd\u0cae \u0cb8\u0cb0\u0ccd\u0c95\u0cbe\u0cb0 \u0ca8\u0cc0\u0ca1\u0cbf\u0ca6\u0ccd\u0ca6 \u0c92\u0c9f\u0ccd\u0c9f\u0cc1 \u0cb9\u0ca3 11,564 \u0c95\u0ccb\u0c9f\u0cbf \u0cb0\u0cc2. \u0c87\u0ca6\u0cb0 \u0cab\u200c\u0cb2\u0cbe\u0ca8\u0cc1\u0cad\u0cb5\u0cbf\u0c97\u0cb3 \u0cb8\u0c82\u0c95\u0ccd\u0caf\u0cc6 3.85 \u0c95\u0ccb\u0c9f\u0cbf. \u0c9c\u0cbe\u0ca4\u0cbf\u0cae \u0ca7\u0cb0\u0ccd\u0cae, \u0caa\u0ccd\u0cb0\u0ca6\u0cc7\u0cb6\u0ca6 \u0c97\u0ca1\u0cbf\u0c97\u0cb3\u0ca8\u0ccd\u0ca8\u0cc6\u0cb2\u0ccd\u0cb2\u0cbe \u0cae\u0cc0\u0cb0\u0cbf \u0c85\u0ca4\u0ccd\u0caf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0cab\u200c\u0cb2\u0cbe\u0ca8\u0cc1\u0cad\u0cb5\u0cbf\u0c97\u0cb3\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c8f\u0c95\u0cc8\u0c95 \u0caf\u0ccb\u0c9c\u0ca8\u0cc6 \u0c87\u0ca6\u0cc1.", "\u0c87\u0c82\u0ca6\u0cc1 \u0ca8\u0cae\u0ccd\u0cae \u0ca8\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0caf\u0cbe\u0cb0\u0cca\u0cac\u0ccd\u0cac\u0cb0\u0cc2 \u0cb9\u0cb8\u0cbf\u0ca6\u0cc1 \u0cae\u0cb2\u0c97\u0cc1\u0cb5\u0c82\u0ca4\u0cb9 \u0c85\u0cb8\u0cb9\u0cbe\u0caf\u0c95 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u00a0\u0c87\u0cb2\u0ccd\u0cb2. \u0c86\u0cb9\u0cbe\u0cb0\u0ca6 \u0cb9\u0c95\u0ccd\u0c95\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6 \u0ca4\u0cc3\u0caa\u0ccd\u0ca4\u0cbf \u0ca8\u0ca8\u0ccd\u0ca8\u0ca6\u0cc1. \u0cb9\u0cb8\u0cbf\u0cb5\u0cbf\u0ca8 \u0cb5\u0cbf\u0cb0\u0cc1\u0ca6\u0ccd\u0ca7\u0ca6 \u0cb9\u0ccb\u0cb0\u0cbe\u0c9f\u0ca6\u0cb2\u0ccd\u0cb2\u0cbf \u0c95\u0cb0\u0ccd\u0ca8\u0cbe\u0c9f\u0c95 \u0c97\u0cc6\u0ca6\u0ccd\u0ca6\u0cbf\u0ca6\u0cc6. \u0cb9\u0cb8\u0cbf\u0cb5\u0cc1 \u0cae\u0cc1\u0c95\u0ccd\u0ca4 \u00a0\u0c95\u0cb0\u0ccd\u0ca8\u0cbe\u0c9f\u0c95 \u0cb8\u0cbe\u0c95\u0cbe\u0cb0\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0cb8\u0ca4\u0ca4 \u0cac\u0cb0\u0c97\u0cbe\u0cb2\u0ca6 \u0cb9\u0cca\u0cb0\u0ca4\u0cbe\u0c97\u0cbf\u0caf\u0cc2 \u0cb0\u0cc8\u0ca4\u0cb0 \u0c86\u0ca4\u0ccd\u0cae\u0cb9\u0ca4\u0ccd\u0caf\u0cc6 \u0cae\u0ca4\u0ccd\u0ca4\u0cc1 \u0c97\u0ccd\u0cb0\u0cbe\u0cae\u0cc0\u0ca3 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf\u0ca8 \u0cb5\u0cb8\u0cb2\u0cc6 \u0c95\u0ca1\u0cbf\u0cae\u0cc6\u0caf\u0cbe\u0c97\u0cb2\u0cc1 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6 \u0cae\u0cc1\u0c96\u0ccd\u0caf \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0cc6.", "\u0ca8\u0cc0\u0cb5\u0cc1 \u0cae\u0c82\u0ca1\u0cbf\u0cb8\u0cbf\u0cb0\u0cc1\u0cb5 \u0cb9\u0cca\u0cb8 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c85\u0ca8\u0ccd\u0ca8\u0cac\u0cbe\u0c97\u0ccd\u0caf\u0ca6 \u0c85\u0c95\u0ccd\u0c95\u0cbf\u0caf \u0caa\u0ccd\u0cb0\u0cae\u0cbe\u0ca3\u0cb5\u0ca8\u0ccd\u0ca8\u0cc1 \u0c90\u0ca6\u0cc1 \u0c95\u0cc6\u0cc2\u0cb2\u0ccb\u0c97\u0cc6 \u0c87\u0cb3\u0cbf\u0cb8\u0cbf\u0ca6\u0ccd\u0ca6\u0cc1 \u0ca4\u0cbf\u0cb3\u0cbf\u0ca6\u0cc1 \u0c85\u0c9a\u0ccd\u0c9a\u0cb0\u0cbf\u0caf\u0cbe\u0caf\u0cbf\u0ca4\u0cc1.\u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0c97\u0cc6 \u0ca8\u0cbe\u0cb5\u0cc1 \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cbf\u0ca6\u0ccd\u0ca6 \u0cb8\u0cb9\u0cbe\u0caf\u0ca7\u0ca8 2450 \u0c95\u0ccb\u0c9f\u0cbf \u0cb0\u0cc2. \u0cb0\u0cc2. \u0c8e\u0cb0\u0ca1\u0cc1 \u0c95\u0cbf\u0cb2\u0ccb \u0c85\u0c95\u0ccd\u0c95\u0cbf \u0c95\u0ca1\u0cbf\u0cae\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cc6\u0c82\u0ca6\u0cb0\u0cc6 600 \u0cb0\u0cbf\u0c82\u0ca6 700 \u0c95\u0ccb\u0c9f\u0cbf \u0cb0\u0cc2. \u0c89\u0cb3\u0cbf\u0ca4\u0cbe\u0caf \u0cae\u0cbe\u0ca1\u0cac\u0cb9\u0cc1\u0ca6\u0cc1.", "\u0c86\u0ca6\u0cb0\u0cc6, \u00a0\u0c88 \u0c95\u0ca1\u0cbf\u0ca4\u0ca6\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cbe\u0c97\u0cb2\u0cbf\u0cb0\u0cc1\u0cb5 \u0cac\u0ca1\u0cb5\u0cb0 \u0c95\u0cb7\u0ccd\u0c9f\u0ca6 \u0caa\u0ccd\u0cb0\u0cae\u0cbe\u0ca3\u0cb5\u0ca8\u0ccd\u0ca8\u0cc1 \u0ca8\u0cc0\u0cb5\u0cc1 \u0c8a\u0cb9\u0cbf\u0cb8\u0cac\u0cb2\u0ccd\u0cb2\u0cbf\u0cb0\u0cbf \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0ca8\u0c82\u0cac\u0cbf\u0ca6\u0ccd\u0ca6\u0cc7\u0ca8\u0cc6. \u0c88\u0c97\u0cbe\u0c97\u0cb2\u0cc7 \u0cac\u0cc7\u0cb0\u0cc6 \u0cac\u0cc7\u0cb0\u0cc6 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0c9c\u0ca8\u0ca4\u0cc6 \u0ca4\u0cae\u0ccd\u0cae \u0c85\u0cb8\u0cae\u0cbe\u0ca7\u0cbe\u0ca8 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0cae\u0ccd\u0cae \u0caa\u0c95\u0ccd\u0cb7\u0ca6 \u0ca8\u0cbe\u0caf\u0c95\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0ca8\u0ca8\u0ccd\u0ca8 \u0c97\u0cae\u0ca8\u0c95\u0ccd\u0c95\u0cc6 \u0ca4\u0c82\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c88 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cac\u0ca1\u0ca4\u0ca8\u0ca6 \u0cb0\u0cc7\u0c96\u0cc6\u0c97\u0cbf\u0c82\u0ca4 \u0c95\u0cc6\u0cb3\u0c97\u0cbf\u0cb0\u0cc1\u0cb5 \u0c95\u0cc1\u0c9f\u0cc1\u0c82\u0cac\u0ca6 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac \u0cb8\u0ca6\u0cb8\u0ccd\u0caf\u0cb0\u0cbf\u0c97\u0cc2 \u0ca8\u0cc0\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c85\u0c95\u0ccd\u0c95\u0cbf\u0caf\u0ca8\u0ccd\u0ca8\u0cc1 \u0ca4\u0cb2\u0cbe \u0c8f\u0cb3\u0cc1 \u0c95\u0cbf\u0cb2\u0ccb\u0c97\u0cb3\u0cbf\u0c82\u0ca6 \u0c90\u0ca6\u0cc1 \u0c95\u0cbf\u0cb2\u0ccb\u0c97\u0cc6 \u0c87\u0cb3\u0cbf\u0cb8\u0cc1\u0cb5 \u0ca8\u0cbf\u0cae\u0ccd\u0cae \u0ca8\u0cbf\u0cb0\u0ccd\u0ca7\u0cbe\u0cb0\u0cb5\u0ca8\u0ccd\u0ca8\u0cc1 \u00a0\u0caa\u0cc1\u0ca8\u0cb0\u0ccd\u200c \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cbf \u0cb9\u0cb3\u0cc6\u0caf \u0caa\u0ca6\u0ccd\u0ca7\u0ca4\u0cbf\u0caf\u0ca8\u0ccd\u0ca8\u0cc7 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0ccb\u0c97\u0cac\u0cc7\u0c95\u0cc6\u0c82\u0ca6\u0cc1 \u0c95\u0ccb\u0cb0\u0cc1\u0ca4\u0ccd\u0ca4\u0cc7\u0ca8\u0cc6.", "\u0cb9\u0cbe\u0c97\u0cc6\u0caf\u0cc7 \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c \u0cae\u0ca4\u0ccd\u0ca4\u0cc1 \u0ca1\u0cc0\u0cb8\u0cc6\u0cb2\u0ccd\u200c \u0ca6\u0cb0 \u0c8f\u0cb0\u0cbf\u0c95\u0cc6 \u0cb5\u0cbf\u0cb0\u0cc1\u0ca6\u0ccd\u0ca7 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0caa\u0c95\u0ccd\u0cb7 \u0cb0\u0cbe\u0cb7\u0ccd\u0c9f\u0ccd\u0cb0 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0cc8\u0cb2 \u0cac\u0cc6\u0cb2\u0cc6 \u0c8f\u0cb0\u0cbf\u0c95\u0cc6\u0caf\u0ca8\u0ccd\u0ca8\u0cc1 \u0caa\u0ccd\u0cb0\u0cae\u0cc1\u0c96 \u0cb5\u0cbf\u0cb7\u0caf\u0cb5\u0ca8\u0ccd\u0ca8\u0cbe\u0c97\u0cbf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0ca8\u0cae\u0ccd\u0cae \u0caa\u0c95\u0ccd\u0cb7 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cbf\u0ca4\u0cc1. \u0c9c\u0ca4\u0cc6\u0c97\u0cc6 \u0ca8\u0cae\u0ccd\u0cae \u0caa\u0c95\u0ccd\u0cb7\u0ca6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0ca8\u0cbe\u0caf\u0c95\u0cb0\u0cc2 \u0cb8\u0cb9 \u00a0\u0c88 \u0cb5\u0cbf\u0cb7\u0caf\u0ca6\u0cb2\u0ccd\u0cb2\u0cbf \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0cb5\u0cbf\u0cb0\u0cc1\u0ca6\u0ccd\u0ca7 \u0cb9\u0ccb\u0cb0\u0cbe\u0c9f \u0ca8\u0ca1\u0cc6\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0c87\u0c82\u0ca4\u0cb9 \u0cb8\u0ca8\u0ccd\u0ca8\u0cbf\u0cb5\u0cc7\u0cb6\u0ca6\u0cb2\u0ccd\u0cb2\u0cbf \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c \u0cae\u0ca4\u0ccd\u0ca4\u0cc1 \u0ca1\u0cc0\u0cb8\u0cc6\u0cb2\u0ccd\u200c \u0ca6\u0cb0 \u0c8f\u0cb0\u0cbf\u0cb8\u0cc1\u0cb5 \u0ca8\u0cbf\u0cb0\u0ccd\u0ca7\u0cbe\u0cb0\u0cb5\u0ca8\u0ccd\u0ca8\u0cc1 \u0ca4\u0cbe\u0cb5\u0cc1 \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc0\u0cb0\u0cbf. \u0c87\u0ca6\u0cb0\u0cbf\u0c82\u0ca6 \u0cac\u0cc6\u0cb2\u0cc6 \u0c8f\u0cb0\u0cbf\u0c95\u0cc6 \u0c9c\u0cc6\u0cc2\u0ca4\u0cc6\u0c97\u0cc6 \u0c9c\u0ca8\u0cb8\u0cbe\u0cae\u0cbe\u0ca8\u0ccd\u0caf\u0cb0 \u0cae\u0cc7\u0cb2\u0cc2 \u0caa\u0cb0\u0cbf\u0ca3\u0cbe\u0cae \u0cac\u0cc0\u0cb0\u0cb2\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf, \u0caa\u0cc6\u0c9f\u0ccd\u0cb0\u0ccb\u0cb2\u0ccd\u200c \u0cae\u0ca4\u0ccd\u0ca4\u0cc1 \u0ca1\u0cc0\u0cb8\u0cc6\u0cb2\u0ccd\u200c \u0cac\u0cc6\u0cb2\u0cc6 \u0c8f\u0cb0\u0cbf\u0cb8\u0cc1\u0cb5 \u0ca4\u0cc0\u0cb0\u0ccd\u0cae\u0cbe\u0ca8\u0ca6 \u0cac\u0c97\u0ccd\u0c97\u0cc6\u0caf\u0cc2 \u0cae\u0cb0\u0cc1 \u0caa\u0cb0\u0cbf\u0cb6\u0cc0\u0cb2\u0ca8\u0cc6 \u0cae\u0cbe\u0ca1\u0cac\u0cc7\u0c95\u0cc6\u0c82\u0ca6\u0cc1 \u0c95\u0ccb\u0cb0\u0cc1\u0ca4\u0ccd\u0ca4\u0cc7\u0ca8\u0cc6.", "\u0cb8\u0cbf\u0c8e\u0c82\u0c97\u0cc6 \u0cb8\u0c9a\u0cbf\u0cb5 \u0c9c\u0cae\u0cc0\u0cb0\u0ccd\u200c \u0c85\u0cb9\u0cae\u0ca6\u0ccd\u200c \u0caa\u0ca4\u0ccd\u0cb0\u0c88 \u0cae\u0ca7\u0ccd\u0caf\u0cc6, \u0c85\u0ca8\u0ccd\u0ca8\u0cac\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0ca4\u0cb2\u0cbe \u0c8f\u0cb3\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0c8e\u0cb0\u0ca1\u0cc1 \u0c95\u0cc6\u0c9c\u0cbf \u0c87\u0cb3\u0cbf\u0c95\u0cc6 \u0cae\u0cbe\u0ca1\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0cc1 \u0c86\u0cb9\u0cbe\u0cb0 \u0cae\u0ca4\u0ccd\u0ca4\u0cc1 \u0ca8\u0cbe\u0c97\u0cb0\u0cbf\u0c95 \u0caa\u0cc2\u0cb0\u0cc8\u0c95\u0cc6 \u0cb8\u0c9a\u0cbf\u0cb5 \u0c9c\u0cae\u0cc0\u0cb0\u0ccd\u200c \u0c85\u0cb9\u0cae\u0ca6\u0ccd\u200c \u0ca8\u0cc7\u0cb0\u0cb5\u0cbe\u0c97\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cbf\u0c97\u0cc6 \u0caa\u0ca4\u0ccd\u0cb0 \u0cac\u0cb0\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0 \u0c8e\u0cb2\u0ccd\u0cb2 \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0ca4\u0cbf\u0cb3\u0cbf\u0cb8\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0ca8\u0ccd\u0ca8\u0cad\u0cbe\u0c97\u0ccd\u0caf \u0caf\u0ccb\u0c9c\u0ca8\u0cc6\u0caf\u0ca1\u0cbf \u0c8f\u0cb3\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0ca8\u0cc0\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc2 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c85\u0c95\u0ccd\u0c95\u0cbf \u0caa\u0ccd\u0cb0\u0cae\u0cbe\u0ca3 \u0c90\u0ca6\u0cc1 \u0c95\u0cc6\u0c9c\u0cbf\u0c97\u0cc6 \u0c87\u0cb3\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0cac\u0c9c\u0cc6\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cb2\u0ccd\u0cb2\u0cbf \u0c86\u0c95\u0ccd\u0cb0\u0ccb\u0cb6 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf\u0ca6\u0cc6\u0cb2\u0ccd\u0cb2\u0cc6\u0ca1\u0cc6\u0caf\u0cbf\u0c82\u0ca6 \u0c95\u0ccd\u0cb0\u0cae \u0cb8\u0cb0\u0cbf\u0caf\u0cb2\u0ccd\u0cb2 \u0c8e\u0c82\u0cac \u0ca6\u0cc2\u0cb0\u0cc1\u0c97\u0cb3\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb5\u0cc6 .\u0c95\u0cc2\u0ca1\u0cb2\u0cc7 \u0ca4\u0cc0\u0cb0\u0ccd\u0cae\u0cbe\u0ca8 \u0cb5\u0cbe\u0caa\u0cb8\u0ccd\u200c \u0caa\u0ca1\u0cc6\u0caf\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0cac\u0c9c\u0cc6\u0c9f\u0ccd\u200c \u0caa\u0cc2\u0cb0\u0ccd\u0cb5\u0cad\u0cbe\u0cb5\u0cbf \u0cb8\u0cad\u0cc6\u0caf\u0cb2\u0ccd\u0cb2\u0cc2 \u0c8f\u0cb3\u0cc1 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf \u0c9c\u0ca4\u0cc6\u0c97\u0cc6 \u0caa\u0ccc\u0cb7\u0ccd\u0ca0\u0cbf\u0c95\u0cbe\u0c82\u0cb6 \u0c86\u0cb9\u0cbe\u0cb0\u0cb5\u0cbe\u0ca6 \u0c86\u0caf\u0ccb\u0ca1\u0cbf\u0ca8\u0ccd\u200c \u0c89\u0caa\u0ccd\u0caa\u0cc1, \u0c85\u0ca1\u0cc1\u0c97\u0cc6 \u0c8e\u0ca3\u0ccd\u0ca3\u0cc6. \u0ca4\u0cc6\u0cc2\u0c97\u0cb0\u0cbf\u0cac\u0cc7\u0cb3\u0cc6 \u0cb8\u0cc7\u0cb0\u0cbf \u0c87\u0ca4\u0cb0\u0cc6 \u0caa\u0ca6\u0cbe\u0cb0\u0ccd\u0ca5 \u0ca8\u0cc0\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0ca8\u0cbe\u0ca8\u0cc1 \u0cac\u0cc7\u0ca1\u0cbf\u0c95\u0cc6 \u0cb8\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc6, \u0c8e\u0cb0\u0ca1\u0cc1 \u0c95\u0cc6.\u0c9c\u0cbf \u0c85\u0c95\u0ccd\u0c95\u0cbf \u0c95\u0ca1\u0cbf\u0ca4 \u0cae\u0cbe\u0ca1\u0cbf \u0cac\u0cc7\u0cb0\u0cc6 \u0caa\u0ca6\u0cbe\u0cb0\u0ccd\u0ca5\u0c97\u0cb3 \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cc1 \u0cac\u0cb9\u0cc1\u0ca4\u0cc7\u0c95 \u0caa\u0ca1\u0cbf\u0ca4\u0cb0 \u0c9a\u0cc0\u0c9f\u0cbf \u0cb9\u0cca\u0c82\u0ca6\u0cbf\u0cb0\u0cc1\u0cb5\u0cb5\u0cb0 \u0c86\u0c95\u0ccd\u0cb0\u0ccb\u0cb6\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0cc6. \u0c86\u0ca6\u0ccd\u0ca6\u0cb0\u0cbf\u0c82\u0ca6 \u0cb9\u0cbf\u0c82\u0ca6\u0cbf\u0ca8\u0c82\u0ca4\u0cc6 7 \u0c95\u0cc6\u0c9c\u0cbf \u0c85\u0c95\u0ccd\u0c95\u0cbf\u0caf \u0c9c\u0ca4\u0cc6\u0c97\u0cc6 \u0caa\u0ccc\u0cb7\u0ccd\u0ca0\u0cbf\u0c95\u0cbe\u0c82\u0cb6 \u0caa\u0ca6\u0cbe\u0cb0\u0ccd\u0ca5 \u0ca8\u0cc0\u0ca1\u0cc1\u0cb5 \u0cac\u0c97\u0ccd\u0c97\u0cc6 \u0c86\u0caf\u0cb5\u0ccd\u0caf\u0caf\u0ca6 \u0cae\u0cc7\u0cb2\u0cbf\u0ca8 \u0c9a\u0cb0\u0ccd\u0c9a\u0cc6\u0c97\u0cc6 \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u00a0\u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c95\u0ccb\u0cb0\u0cbf\u0ca6\u0ccd\u0ca6\u0cbe\u0cb0\u0cc6."], "title": "\u0c85\u0ca8\u0ccd\u0ca8 \u0c95\u0cbf\u0ca4\u0ccd\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cac\u0cc7\u0ca1\u0cbf; \u0c95\u0cc8 \u0cb6\u0cbe\u0cb8\u0c95\u0cbe\u0c82\u0c97 \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c86\u0c97\u0ccd\u0cb0\u0cb9"},
{"url": "https://www.udayavani.com/kannada/news/state-news/309075/krishnaraja-sagar-reservoir-almatti-reservoir", "content": ["\u0cae\u0c82\u0ca1\u0ccd\u0caf: \u0c95\u0cc3\u0cb7\u0ccd\u0ca3\u0cb0\u0cbe\u0c9c \u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0c97\u0cc6 \u0c87\u0ca8\u0ccd\u0ca8\u0cc1 4 \u0c85\u0ca1\u0cbf \u0cae\u0cbe\u0ca4\u0ccd\u0cb0 \u0cac\u0cbe\u0c95\u0cbf \u0c87\u0ca6\u0cc6. \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf\u0ca6\u0cc1\u00a0\u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c92\u0cb3\u0cb9\u0cb0\u0cbf\u0cb5\u0cc1 \u0cb9\u0cc6\u0c9a\u0ccd\u0c9a\u0cbf\u0ca6\u0ccd\u0ca6\u0cc1 \u0cae\u0cc2\u0cb0\u0ccd\u200d\u0ca8\u0cbe\u0cb2\u0ccd\u0c95\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cc1 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0c97\u0cb3\u0cbf\u0cb5\u0cc6.", "\u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0 \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf \u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 124.80 \u0c85\u0ca1\u0cbf \u0c87\u0ca6\u0ccd\u0ca6\u0cc1,\u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0c82\u0c9c\u0cc6 \u0cb5\u0cc7\u0cb3\u0cc6\u0c97\u0cc6 \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f 121.40 \u0c85\u0ca1\u0cbf\u0c97\u0cc6 \u0c8f\u0cb0\u0cbf\u0c95\u0cc6\u0caf\u0cbe\u0c97\u0cbf\u0ca6\u0cc6.", "\u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 37,950 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 3916 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0cb9\u0cca\u0cb0\u0cac\u0cbf\u0ca1\u0cb2\u0cbe\u2002\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0ca8\u0ca6\u0cbf\u0c97\u0cc6 1155 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0cb9\u0cbe\u0c97\u0cc2 2611 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cb9\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0c87\u0ca6\u0cc7 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cbf 78.65 \u0c85\u0ca1\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u2002\u0cb5\u0cbe\u0c97\u0cbf\u0ca4\u0ccd\u0ca4\u0cc1.", "\u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0c88 \u0cb5\u0cb0\u0ccd\u0cb7 \u0ca8\u0cbf\u0c97\u0ca6\u0cbf\u0ca4 \u0c85\u0cb5\u0ca7\u0cbf\u0c97\u0cc6 \u0cae\u0cc1\u0ca8\u0ccd\u0ca8\u0cb5\u0cc7 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cc1\u0c96\u0ccd\u0caf\u2002\u0cae\u0c82\u0ca4\u0ccd\u0cb0\u0cbf \u0cb9\u0cc6\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0c9c\u0cc1.20\u0cb0\u0c82\u0ca6\u0cc1 \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cac\u0cbe\u0c97\u0cc0\u0ca8 \u0cb8\u0cae\u0cb0\u0ccd\u0caa\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0cb9\u0cc6\u0c9a\u0ccd\u0c9a\u0cc1 \u0ca8\u0cc0\u0cb0\u0cc1: \u0c95\u0cc6\u0c86\u0cb0\u0ccd\u200c\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c95\u0cb3\u0cc6\u0ca6 \u0c9c\u0cc2.22\u0cb0\u0cbf\u0c82\u0ca6\u0cb2\u0cc7 \u0cae\u0cc1\u0c82\u0c97\u0cbe\u0cb0\u0cc1 \u0c95\u0cc3\u0cb7\u0cbf \u0c9a\u0c9f\u0cc1\u0cb5\u0c9f\u0cbf\u0c95\u0cc6\u0c97\u0cc6 \u0cb8\u0cbf\u0ca6\u0ccd\u0ca7\u0ca4\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0caa\u0cc2\u0cb0\u0ccd\u0cb5\u0cad\u0cbe\u0cb5\u0cbf\u0caf\u0cbe\u0c97\u0cbf \u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 3000 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6. \u0c9c\u0cc1.20\u0cb0\u0cbf\u0c82\u0ca6 \u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0c97\u0cb0\u0cbf\u0cb7\u0ccd\u0ca0 \u0caa\u0ccd\u0cb0\u0cae\u0cbe\u0ca3\u0ca6 \u0ca8\u0cc0\u0cb0\u0ca8\u0ccd\u0ca8\u0cc1 \u0cac\u0cbf\u0ca1\u0cc1\u2002\u0c97\u0ca1\u0cc6 \u0cae\u0cbe\u0ca1\u0cb2\u0cc1 \u0ca8\u0cc0\u0cb0\u0cbe\u0cb5\u0cb0\u0cbf \u0cb8\u0cb2\u0cb9\u0cbe \u0cb8\u0cae\u0cbf\u0ca4\u0cbf \u0cb8\u0cad\u0cc6\u0caf\u0cb2\u0ccd\u0cb2\u0cbf \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cb0\u0cbf\u0c82\u0ca6 \u0cad\u0ca4\u0ccd\u0ca4\u0ca6 \u0cb8\u0cb8\u0cbf\u2002\u0cae\u0ca1\u0cbf, \u0ca8\u0cbe\u0c9f\u0cbf\u0c97\u0cc6 \u0cb8\u0cbf\u0ca6\u0ccd\u0ca7\u0ca4\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb0\u0cc8\u0ca4\u0cb0\u0cbf\u0c97\u0cc6 \u0c85\u0ca8\u0cc1\u0c95\u0cc2\u0cb2\u0cb5\u0cbe\u2002\u0c97\u0cb2\u0cbf\u0ca6\u0cc6.", "\u0cad\u0cb0\u0ccd\u0ca4\u0cbf\u0caf\u0ca4\u0ccd\u0ca4 \u0cb9\u0cbe\u0cb0\u0c82\u0c97\u0cbf, \u0c97\u0cc6\u0cc2\u0cb0\u0cc2\u0cb0\u0cc1 \u0c9c\u0cb2\u0cbe\u0cb6\u0caf\u0c97\u0cb3\u0cc1: \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cbe\u0ca6\u0ccd\u0caf\u0c82\u0ca4 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0cc0 \u0cb5\u0cb0\u0ccd\u0cb7\u0ca7\u0cbe\u2002\u0cb0\u0cc6\u0caf\u0cbf\u0c82\u0ca6 \u0cb9\u0cbe\u0cb0\u0c82\u0c97\u0cbf \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6.", "\u0c9c\u0cc6\u0cc2\u0ca4\u0cc6\u0c97\u0cc6,\u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0ca8\u0caf\u0ca8 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cc2 \u0c89\u0ca4\u0ccd\u0ca4\u0cae \u0cae\u0cb3\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c97\u0cc6\u0cc2\u0cb0\u0cc2\u0cb0\u0cc1 \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cc2 \u0cad\u0cb0\u0ccd\u0ca4\u0cbf \u0cb9\u0c82\u0ca4\u0ca6\u0cb2\u0ccd\u0cb2\u0cbf\u0ca6\u0cc6. \u0c87\u0cb5\u0cc6\u0cb0\u0ca1\u0cc2 \u0c9c\u0cb2\u0cbe\u0cb6\u0caf\u0c97\u0cb3\u0cbf\u0c82\u0ca6 \u0cae\u0cc1\u0c82\u0ca6\u0cbf\u0ca8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c95\u0cc6\u0c86\u0cb0\u0ccd\u2002\u0c8e\u0cb8\u0ccd\u200c\u0c97\u0cc6 \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0caf\u0cbf\u0ca6\u0cc6.", "\u0cae\u0cc1\u0ca8\u0ccd\u0ca8\u0cc6\u0c9a\u0ccd\u0c9a\u0cb0\u0cbf\u0c95\u0cc6: \u0c88\u0c97\u0cbe\u0c97\u0cb2\u0cc7 \u0cb9\u0cc7\u0cae\u0cbe\u0cb5\u0ca4\u0cbf \u0cb9\u0cbe\u0c97\u0cc2 \u0c95\u0cc3\u0cb7\u0ccd\u0ca3\u0cb0\u0cbe\u0c9c\u2002\u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf \u0cb9\u0c82\u0ca4 \u0ca4\u0cb2\u0cc1\u0caa\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c9c\u0ca8\u0cb0\u0cc1 \u0cb9\u0cbe\u0c97\u0cc2 \u0c87\u0cb3\u0cbf\u0c9c\u0cbe\u0cb0\u0cc1 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf\u2002\u0cb0\u0cc1\u0cb5 \u0c9c\u0ca8\u0cb0\u0cc1 \u0cb8\u0cc1\u0cb0\u0c95\u0ccd\u0cb7\u0cbf\u0ca4 \u0cb8\u0ccd\u0ca5\u0cb3\u0c97\u0cb3\u0cbf\u0c97\u0cc6 \u0ca4\u0cc6\u0cb0\u0cb3\u0cc1\u0cb5\u0c82\u0ca4\u0cc6 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0cae\u0cc1\u0ca8\u0ccd\u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0cc6. \u0c95\u0cc6\u0c86\u0cb0\u0ccd\u200c\u2002\u0c8e\u0cb8\u0ccd\u200c \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 1 \u0cb2\u0c95\u0ccd\u0cb7 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c\u0ca8\u0cbf\u0c82\u0ca6 1.50 \u0cb2\u0c95\u0ccd\u0cb7 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0c82\u0ca6\u0cb0\u0cc6 \u0cad\u0cbe\u0cb0\u0cc0 \u0caa\u0ccd\u0cb0\u0cae\u0cbe\u0ca3\u0ca6 \u0cb9\u0cbe\u0ca8\u0cbf \u0cb8\u0c82\u0cad\u0cb5\u0cbf\u0cb8\u0cb2\u0cbf\u0ca6\u0cc6.", "\u0cb8\u0ca6\u0ccd\u0caf \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 39 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc1\u0cb8\u0cc6\u0c95\u0ccd\u200c \u0c92\u0cb3\u0cb9\u0cb0\u0cbf\u0cb5\u0cbf\u2002\u0ca8\u0cbf\u0c82\u0ca6 \u0cb9\u0cbe\u0ca8\u0cbf \u0cb8\u0c82\u0cad\u0cb5\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0c97\u0cb3\u0cc1 \u0c95\u0ca1\u0cbf\u0cae\u0cc6 \u0c87\u0ca6\u0cc6.", "\u0cae\u0cb9\u0cbe\u0cae\u0cb3\u0cc6\u0c97\u0cc6 \u0cae\u0cc8\u0ca6\u0cc1\u0c82\u0cac\u0cbf\u0ca6 \u0c95\u0cc3\u0cb7\u0ccd\u0ca3\u0cc6\u0cb5\u0cbf\u0c9c\u0caf\u0caa\u0cc1\u0cb0: \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0c9c\u0cc0\u0cb5\u0ca8\u0ca6\u0cbf \u0c95\u0cc3\u0cb7\u0ccd\u0ca3\u0cc6\u0c97\u0cc6 \u0c87\u0ca6\u0cc0\u0c97 \u0cae\u0ca4\u0ccd\u0ca4\u0cc6 \u0c9c\u0cc0\u0cb5\u0c95\u0cb3\u0cc6. \u0c9c\u0cb2\u0cbe\u0ca8\u0caf\u0ca8 \u0caa\u0ccd\u0cb0\u0ca6\u0cc7\u0cb6\u0ca6\u00a0\u0c95\u0cb0\u0ccd\u0ca8\u0cbe\u0c9f\u0c95\u0cb2\u0ccd\u0cb2\u0cbf \u0cae\u0cb3\u0cc6 \u0cae\u0cbe\u0caf\u0cb5\u0cbe\u0c97\u0cbf\u0ca6\u0ccd\u0ca6\u0cb0\u0cc2, \u0ca8\u0ca6\u0cbf \u0cae\u0cc7\u0cb2\u0ccd\u0cad\u0cbe\u0c97\u0ca6 \u0cae\u0cb9\u0cbe\u0cb0\u0cbe\u0cb7\u0ccd\u0c9f\u0ccd\u0cb0\u0ca6\u0cb2\u0ccd\u0cb2\u0cbf \u0c89\u0ca4\u0ccd\u0ca4\u0cae \u0cae\u0cb3\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cbe\u0cb0\u0ca3 \u0c95\u0cc3\u0cb7\u0ccd\u0ca3\u0cc6\u0c97\u0cc6 \u0cae\u0cc8\u0ca6\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0cb5 \u0cb8\u0c82\u0cad\u0ccd\u0cb0\u0cae.\u0ca8\u0ccd\u0caf\u0cbe\u0caf\u0cbe\u0ca7\u0cbf\u0c95\u0cb0\u0ca3 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0cb9\u0c82\u0c9a\u0cbf\u0c95\u0cc6 \u0cae\u0cbe\u0ca1\u0cbf\u0cb0\u0cc1\u0cb5 173 \u0c9f\u0cbf\u0c8e\u0c82\u0cb8\u0cbf \u0c85\u0ca1\u0cbf \u0ca8\u0cc0\u0cb0\u0cbf\u0ca8 \u0cac\u0cb3\u0c95\u0cc6\u0c97\u0cc6 \u0c95\u0cc3\u0cb7\u0ccd\u0ca3\u0cbe \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6\u00a0\u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb5\u0cbf\u0c9c\u0caf\u0caa\u0cc1\u0cb0 \u0c9c\u0cbf\u0cb2\u0ccd\u0cb2\u0cc6\u0caf \u0cac\u0cbe\u0c97\u0cb2\u0c95\u0ccb\u0c9f\u0cc6 \u0c9c\u0cbf\u0cb2\u0ccd\u0cb2\u0cc6\u0c97\u0cc6 \u0cb9\u0cca\u0c82\u0ca6\u0cbf\u0c95\u0cc6\u0cc2\u0c82\u0ca1\u0cc1 \u0c86\u0cb2\u0cae\u0c9f\u0ccd\u0c9f\u0cbf \u0cac\u0cb3\u0cbf \u0cb2\u0cbe\u0cb2\u0ccd\u200c \u0cac\u0cb9\u0cbe\u0ca6\u0ccd\u0ca6\u0cc2\u0cb0\u0ccd\u200c\u00a0\u0cb6\u0cbe\u0cb8\u0ccd\u0ca4\u0ccd\u0cb0\u0cbf \u0c9c\u0cb2\u0cbe\u0cb6\u0caf \u0cb9\u0cbe\u0c97\u0cc2 \u0caf\u0cbe\u0ca6\u0c97\u0cbf\u0cb0\u0cbf-\u0cb0\u0cbe\u0caf\u0c9a\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cbf\u0c97\u0cc6 \u0cae\u0cc1\u0ca6\u0ccd\u0ca6\u0cc7\u0cac\u0cbf\u0cb9\u0cbe\u0cb3 \u0ca4\u0cbe\u0cb2\u0cc2\u0c95\u0cbf\u0ca8 \u0cb9\u0cb3\u0ccd\u0cb3\u0cbf\u0c97\u0cb3\u0cbf\u0c97\u0cc6\u00a0\u0cb9\u0cca\u0c82\u0ca6\u0cbf\u0c95\u0cc6\u0cc2\u0c82\u0ca1\u0cc1 \u0c9c\u0cbf\u0cb2\u0ccd\u0cb2\u0cc6\u0caf \u0c97\u0ca1\u0cbf\u0caf\u0cb2\u0ccd\u0cb2\u0cbf \u0ca8\u0cbe\u0cb0\u0cbe\u0caf\u0ca3\u0caa\u0cc1\u0cb0 \u0cac\u0cb3\u0cbf \u0cac\u0cb8\u0cb5\u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf \u0ca8\u0cbf\u0cb0\u0ccd\u0cae\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0c86\u0cb2\u0cae\u0c9f\u0ccd\u0c9f\u0cbf\u0caf \u0cb6\u0cbe\u0cb8\u0cbfO\u0c89 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 2002\u0cb0\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cc1, 18 \u0cb5\u0cb0\u0ccd\u0cb7\u0c97\u0cb3 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf 2015\u0cb0\u0cb2\u0ccd\u0cb2\u0cbf \u0cae\u0cbe\u0ca4\u0ccd\u0cb0 \u0cb8\u0c82\u0caa\u0cc2\u0cb0\u0ccd\u0ca3 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0cb0\u0cb2\u0cbf\u0cb2\u0ccd\u0cb2. 519.60 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6 \u0cb6\u0cbe\u0cb8\u0ccd\u0ca4\u0ccd\u0cb0\u0cbf \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf 123.081 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cbf\u0ca8 \u0cb8\u0c82\u0c97\u0ccd\u0cb0\u0cb9 \u0cb8\u0cbe\u0cae\u0cb0\u0ccd\u0ca5\u0ccd\u0caf \u0c87\u0ca6\u0cc6. \u0c88 \u0cb5\u0cb0\u0cc6\u0c97\u0cc6 72.985 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0c87\u0ca6\u0ccd\u0ca6\u0cc1, \u0cb8\u0ca6\u0ccd\u0caf 61,567 \u0c95\u0ccd\u0caf\u0cc2\u0cb8\u0cc6\u0c95\u0ccd\u0cb8\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0c87\u0ca6\u0cc6. \u0cad\u0cb0\u0ccd\u0ca4\u0cbf\u0caf\u0cbe\u0c97\u0cb2\u0cc1 \u0c87\u0ca8\u0ccd\u0ca8\u0cc1 3 \u0cae\u0cc0\u0c9f\u0cb0\u0ccd\u200c \u0cae\u0cbe\u0ca4\u0ccd\u0cb0 \u0cac\u0cbe\u0c95\u0cbf \u0c87\u0ca6\u0ccd\u0ca6\u0cc1, \u0cac\u0cb0\u0cc1\u0cb5 \u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c \u0c85\u0c82\u0ca4\u0ccd\u0caf\u0ca6 \u0cb5\u0cc7\u0cb3\u0cc6\u0c97\u0cc6 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cc1\u0cb5 \u0ca8\u0cbf\u0cb0\u0cc0\u0c95\u0ccd\u0cb7\u0cc6 \u0c87\u0ca6\u0cc6.", "\u0c86\u0cb2\u0cae\u0c9f\u0ccd\u0c9f\u0cbf\u00a0\u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 519.60\u0cae\u0cc0.\u0c87\u0c82\u0ca6\u0cbf\u0ca8 \u0cae\u0c9f\u0ccd\u0c9f 516.00\u0cae\u0cc0.\u0c92\u0cb3\u0cb9\u0cb0\u0cbf\u0cb5\u0cc1 61,567\u0c95\u0ccd\u0caf\u0cc1", "\u0cb5\u0cbf\u0c9c\u0caf\u0caa\u0cc1\u0cb0 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c87\u0cb2\u0ccd\u0cb2.\u0c86\u0ca6\u0cb0\u0cc2, \u0c8e\u0cb2\u0ccd\u0cb2 \u0ca4\u0cbe\u0cb2\u0cc2\u0c95\u0cc1\u0c97\u0cb3 \u0ca4\u0cb9\u0cb6\u0cc0\u0cb2\u0ccd\u0ca6\u0cbe\u0cb0\u0ccd\u200c\u0cb0\u0ca8\u0ccd\u0ca8\u0cc1 \u0cb8\u0ca8\u0ccd\u0ca8\u0ca6\u00a0\u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0c87\u0cb0\u0cc1\u0cb5\u0c82\u0ca4\u0cc6 \u0cb8\u0cc2\u0c9a\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0ca8\u0ca6\u0cbf \u0ca4\u0cc0\u0cb0\u0c97\u0cb3 \u0cb9\u0cb3\u0ccd\u0cb3\u0cbf\u0c97\u0cb3\u0cb2\u0ccd\u0cb2\u0cbf \u0c85\u0c97\u0ca4\u0ccd\u0caf \u0c9c\u0cbe\u0c97\u0cc3\u0ca4\u0cbf \u0cae\u0cc2\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6.- \u0c8e\u0cb8\u0ccd\u200c.\u0cac\u0cbf. \u0cb6\u0cc6\u0c9f\u0ccd\u0c9f\u0cc6\u0ca3\u0ccd\u0ca3\u0cb5\u0cb0,\u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf, \u0cb5\u0cbf\u0c9c\u0caf\u0caa\u0cc1\u0cb0", "\u0c88 \u0cac\u0cbe\u0cb0\u0cbf \u0ca4\u0cc1\u0c82\u0cac\u0cc1\u0cb5\u0cc1\u0ca6\u0cc7 \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf \u0ca1\u0ccd\u0caf\u0cbe\u0c82?\u0cb6\u0cbf\u0cb5\u0cae\u0cca\u0c97\u0ccd\u0c97: \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc6 \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0c9c\u0cb2\u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0caa\u0cc2\u0cb0\u0cc8\u0c95\u0cc6 \u0cae\u0cbe\u0ca1\u0cc1\u0cb5 \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf \u0c9c\u0cb2\u0cbe\u0cb6\u0caf\u0ca6 \u0c92\u0cb3 \u0cb9\u0cb0\u0cbf\u0cb5\u0cc1 \u0c95\u0cb3\u0cc6\u0ca6 \u0cb9\u0ca4\u0ccd\u0ca4\u0cc1 \u0ca6\u0cbf\u0ca8\u0c97\u0cb3\u0cbf\u0c82\u0ca6 \u0c8f\u0cb0\u0cbf\u0c95\u0cc6 \u0cb9\u0cbe\u0ca6\u0cbf\u0caf\u0cb2\u0ccd\u0cb2\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf, \u0c88 \u0cac\u0cbe\u0cb0\u0cbf\u0caf\u0cbe\u0ca6\u0cb0\u0cc2 \u0c9c\u0cb2\u0cbe\u0cb6\u0caf \u0ca4\u0cc1\u0c82\u0cac\u0cac\u0cb9\u0cc1\u0ca6\u0cc1 \u0c8e\u0c82\u0cac \u0ca8\u0cbf\u0cb0\u0cc0\u0c95\u0ccd\u0cb7\u0cc6\u00a0\u0cb9\u0cc1\u0c9f\u0ccd\u0c9f\u0cbf\u0cb8\u0cbf\u0ca6\u0cc6. 150 \u0c9f\u0cbf\u0c8e\u0c82\u0cb8\u0cbf \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0ca1\u0ccd\u0caf\u0cbe\u0c82\u0ca8\u0cb2\u0ccd\u0cb2\u0cbf \u0caa\u0ccd\u0cb0\u0cb8\u0ccd\u0ca4\u0cc1\u0ca4 68.77 \u0c9f\u0cbf\u0c8e\u0c82\u0cb8\u0cbf (\u0c9c\u0cc1\u0cb2\u0cc8 13) \u0ca8\u0cc0\u0cb0\u0cbf\u0ca6\u0cc6. 1819 \u0c85\u0ca1\u0cbf \u0caa\u0cc2\u0cb0\u0ccd\u0ca3\u0cae\u0c9f\u0ccd\u0c9f\u0ca6 \u0c9c\u0cb2\u0cbe\u0cb6\u0caf\u0cb5\u0cc1 2014 \u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0caa\u0cc2\u0cb0\u0ccd\u0ca3 \u0ca4\u0cc1\u0c82\u0cac\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c88\u0cb5\u0cb0\u0cc6\u0c97\u0cc2 \u0caa\u0cc2\u0cb0\u0ccd\u0ca4\u0cbf \u0ca4\u0cc1\u0c82\u0cac\u0cbf\u0cb2\u0ccd\u0cb2. 2014\u0cb0\u0cb2\u0ccd\u0cb2\u0cbf \u0caa\u0cc2\u0cb0\u0ccd\u0ca3 \u0caa\u0ccd\u0cb0\u0cae\u0cbe\u0ca3\u0ca6\u0cb2\u0ccd\u0cb2\u0cbf \u0ca4\u0cc1\u0c82\u0cac\u0cbf\u0ca6\u0ccd\u0ca6 \u0ca1\u0ccd\u0caf\u0cbe\u0c82\u0c97\u0cc6 \u0c9c\u0cc1\u0cb2\u0cc8 15\u0cb0\u0cbf\u0c82\u0ca6 \u0c86\u0c97\u0cb8\u0ccd\u0c9f\u0ccd\u200c\u0cb0\u0cb5\u0cb0\u0cc6\u0c97\u0cbf\u0ca8 15 \u0ca6\u0cbf\u0ca8\u0c97\u0cb3 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf 60 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca4\u0ccd\u0ca4\u0cc1.15 \u0cac\u0cbe\u0cb0\u0cbf \u0cae\u0cbe\u0ca4\u0ccd\u0cb0 \u0cad\u0cb0\u0ccd\u0ca4\u0cbf: \u0c9c\u0cb2\u0cbe\u0cb6\u0caf\u0ca6 50 \u0cb5\u0cb0\u0ccd\u0cb7\u0c97\u0cb3 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cbf \u0c88\u0cb5\u0cb0\u0cc6\u0c97\u0cc6 18 \u0cac\u0cbe\u0cb0\u0cbf \u0cae\u0cbe\u0ca4\u0ccd\u0cb0 \u0c8e\u0cb2\u0ccd\u0cb2 \u0c97\u0cc7\u0c9f\u0ccd\u200c\u0c97\u0cb3\u0cbf\u0c82\u0ca6 \u0ca8\u0cc0\u0cb0\u0cc1 \u0cb9\u0cca\u0cb0\u0cac\u0cbf\u0ca1\u0cb2\u0cbe\u0c97\u0cbf\u0ca6\u0cc6. 15 \u0cac\u0cbe\u0cb0\u0cbf \u0cae\u0cbe\u0ca4\u0ccd\u0cb0 \u0cb8\u0c82\u0caa\u0cc2\u0cb0\u0ccd\u0ca3 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf \u0c85\u0ca4\u0cbf \u0cb9\u0cc6\u0c9a\u0ccd\u0c9a\u0cc1 \u0ca8\u0cc0\u0cb0\u0ca8\u0ccd\u0ca8\u0cc1 \u0cb9\u0cca\u0cb0\u0cac\u0cbf\u0c9f\u0ccd\u0c9f\u0cbf\u0cb0\u0cc1\u0cb5 \u0ca6\u0cbe\u0c96\u0cb2\u0cc6 \u0c87\u0cb0\u0cc1\u0cb5\u0cc1\u0ca6\u0cc1 1970\u0cb0\u0cb2\u0ccd\u0cb2\u0cbf. \u0c9c\u0cb2\u0cbe\u0cb6\u0caf\u0cb5\u0cc1 \u0c95\u0ca8\u0cbf\u0cb7\u0ccd\u0ca0 \u0cae\u0c9f\u0ccd\u0c9f \u0ca4\u0cb2\u0cc1\u0caa\u0cbf\u0ca6\u0ccd\u0ca6\u0cc1 2003\u0cb0\u0cb2\u0ccd\u0cb2\u0cbf. 1987\u0cb0\u0cb2\u0ccd\u0cb2\u0cbf 1781 \u0c85\u0ca1\u0cbf \u0ca4\u0cb2\u0cc1\u0caa\u0cbf\u0ca4\u0ccd\u0ca4\u0cc1.\u00a0", "3 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0ca4\u0cc1\u0c82\u0cac\u0cbf\u0cb2\u0ccd\u0cb2: 2015\u0cb0\u0cb2\u0ccd\u0cb2\u0cbf \u0ca8\u0cb5\u0cc6\u0c82\u0cac\u0cb0\u0ccd\u200c\u0cb5\u0cb0\u0cc6\u0c97\u0cc2 80 \u0c9f\u0cbf\u0c8e\u0c82\u0cb8\u0cbf (150 \u0c9f\u0cbf\u0c8e\u0c82\u0cb8\u0cbf \u0caa\u0cc2\u0cb0\u0ccd\u0ca3 \u0cb8\u0cbe\u0cae\u0cb0\u0ccd\u0ca5\u0ccd\u0caf) \u0cae\u0cbe\u0ca4\u0ccd\u0cb0\u00a0\u0ca4\u0cc1\u0c82\u0cac\u0cbf\u0ca4\u0ccd\u0ca4\u0cc1. 2016\u0cb0\u0cb2\u0ccd\u0cb2\u0cbf 88 \u0c9f\u0cbf\u0c8e\u0c82\u0cb8\u0cbf, 2017\u0cb0\u0cb2\u0ccd\u0cb2\u0cbf 94 \u0c9f\u0cbf\u0c8e\u0c82\u0cb8\u0cbf \u0cae\u0cbe\u0ca4\u0ccd\u0cb0 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6.", "\u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf\u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 1819\u0c85\u0ca1\u0cbf\u0c87\u0c82\u0ca6\u0cbf\u0ca8 \u0cae\u0c9f\u0ccd\u0c9f 1787.75\u0c85\u0ca1\u0cbf\u0c92\u0cb3\u0cb9\u0cb0\u0cbf\u0cb5\u0cc1 \u00a042487\u0c95\u0ccd\u0caf\u0cc1", "\u0c88\u0cb5\u0cb0\u0cc6\u0c97\u0cc6 \u0cb6\u0cc7.45\u0cb0\u0cb7\u0ccd\u0c9f\u0cc1 \u0cae\u0cbe\u0ca4\u0ccd\u0cb0 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0cae\u0cb3\u0cc6\u0c97\u0cbe\u0cb2\u0cb5\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0cac\u0cc7\u0ca1\u0cbf\u0c95\u0cc6 \u0c95\u0ca1\u0cbf\u0cae\u0cc6.\u00a0 \u0c85\u0c95\u0ccd\u0c9f\u0ccb\u0cac\u0cb0\u0ccd\u200c \u0c92\u0cb3\u0c97\u0cc6\u0ca1\u0ccd\u0caf\u0cbe\u0c82 \u0ca4\u0cc1\u0c82\u0cac\u0cbf\u0ca6\u0cb0\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0cac\u0cc7\u0ca1\u0cbf\u0c95\u0cc6\u0caf\u0c82\u0ca4\u0cc6 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u00a0\u0caa\u0cc2\u0cb0\u0cc8\u0cb8\u0cac\u0cb9\u0cc1\u0ca6\u0cc1.- \u0cae\u0ccb\u0cb9\u0ca8\u0ccd\u200c.\u0c8e\u0c9a\u0ccd\u200c, \u0c9a\u0cc0\u0cab\u0ccd\u200c\u0c8e\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c, \u0cb2\u0cbf\u0c82\u0c97\u0ca8\u0cae\u0c95\u0ccd\u0c95\u0cbf", "\u0ca8\u0cbf\u0cb0\u0cc0\u0c95\u0ccd\u0cb7\u0cc6\u0c97\u0cc2\u200c \u0cae\u0cca\u0ca6\u0cb2\u0cc7 \u0cb9\u0cc7\u0cae\u0cbe\u0cb5\u0ca4\u0cbf \u0cad\u0cb0\u0ccd\u0ca4\u0cbf\u0cb9\u0cbe\u0cb8\u0ca8: \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0cb6\u0caf 2014\u0cb0 \u0ca8\u0c82\u0ca4\u0cb0, \u0c85\u0c82\u0ca6\u0cb0\u0cc6 4 \u0cb5\u0cb0\u0ccd\u0cb7\u0c97\u0cb3 \u0ca8\u0c82\u0ca4\u0cb0 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0cc6. \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 \u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf \u0ca8\u0cc0\u0cb0\u0ca8\u0ccd\u0ca8\u0cc1 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cc7\u0c9f\u0ccd\u200c\u0c97\u0cb3 \u0cae\u0cc2\u0cb2\u0c95 \u0ca8\u0ca6\u0cbf\u0c97\u0cc6 \u0cac\u0cbf\u0ca1\u0cb2\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1\u00a0\u0cb8\u0c9c\u0ccd\u0c9c\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.\u0c97\u0cb0\u0cbf\u0cb7\u0ccd\u0ca0 2922 \u0c8e\u0ca4\u0ccd\u0ca4\u0cb0\u0ca6 \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0c82\u0c9c\u0cc6 6 \u0c97\u0c82\u0c9f\u0cc6 \u0cb5\u0cc7\u0cb3\u0cc6\u0c97\u0cc6 \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f 2918\u00a0\u0c85\u0ca1\u0cbf\u0c97\u0cb3\u0cbf\u0c97\u0cc6 \u0ca4\u0cb2\u0cc1\u0caa\u0cbf\u0ca4\u0ccd\u0ca4\u0cc1. \u0c92\u0cb3\u0cb9\u0cb0\u0cbf\u0cb5\u0cc1 26,477 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c87\u0ca6\u0ccd\u0ca6\u0cc1, \u0cb6\u0ca8\u0cbf\u0cb5\u0cbe\u0cb0 \u0cae\u0cc1\u0c82\u0c9c\u0cbe\u0ca8\u0cc6\u0caf \u0cb5\u0cc7\u0cb3\u0cc6\u0c97\u0cc6 \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f\u00a02919 \u0c85\u0ca1\u0cbf \u0ca6\u0cbe\u0c9f\u0cb2\u0cbf\u0ca6\u0cc6. \u0cae\u0cc1\u0c82\u0c9c\u0cbe\u0c97\u0ccd\u0cb0\u0ca4\u0cbe \u0c95\u0ccd\u0cb0\u0cae\u0cb5\u0cbe\u0c97\u0cbf \u0c9c\u0cb2\u0cbe\u0cb6\u0caf\u0ca6 \u0cae\u0c9f\u0ccd\u0c9f\u0cb5\u0ca8\u0ccd\u0ca8\u0cc1 2919 \u0c85\u0ca1\u0cbf\u0c97\u0cc6 \u0c95\u0cbe\u0caf\u0ccd\u0ca6\u0cbf\u0cb0\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1\u00a0\u0cb9\u0cc6\u0c9a\u0ccd\u0c9a\u0cb5\u0cb0\u0cbf \u0ca8\u0cc0\u0cb0\u0ca8\u0ccd\u0ca8\u0cc1 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cc7\u0c9f\u0ccd\u200c\u0c97\u0cb3 \u0cae\u0cc2\u0cb2\u0c95 \u0cb9\u0cca\u0cb0 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c97\u0cb0\u0cbf\u0cb7\u0ccd\u0ca0 37.10 \u0c9f\u0cbf\u0c8e\u0c82\u0cb8\u0cbf \u0cb8\u0c82\u0c97\u0ccd\u0cb0\u0cb9\u0ca3\u0cbe\u00a0\u0cb8\u0cbe\u0cae\u0cb0\u0ccd\u0ca5\u0caf\u0ca6 \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0c82\u0c9c\u0cc6 \u0cb5\u0cc7\u0cb3\u0cc6\u0c97\u0cc6 \u0ca8\u0cc0\u0cb0\u0cbf\u0ca8 \u0cb8\u0c82\u0c97\u0ccd\u0cb0\u0cb9 34 \u0c9f\u0cbf\u0c8e\u0c82\u0cb8\u0cbf \u0cae\u0cc0\u0cb0\u0cbf\u0ca6\u0cc6.", "\u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc2 \u0c8e\u0cb0\u0ca1\u0cc1 \u0cb5\u0cbe\u0cb0\u0c97\u0cb3\u0cbf\u0c82\u0ca6 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cae\u0cc2\u0cb0\u0cc1 \u0ca8\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf 3020 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0cb9\u0cbe\u0c97\u0cc2\u0ca8\u0ca6\u0cbf\u0c97\u0cc6 200 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 3220 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0cb9\u0cca\u0cb0\u0c95\u0ccd\u0c95\u0cc6 \u0cb9\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c9c\u0cc2.20 \u0cb0\u0cbf\u0c82\u0ca6\u0cb2\u0cc7 \u0ca8\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cbf \u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cc1 \u0caa\u0ccd\u0cb0\u0ca6\u0cc7\u0cb6\u0ca6 \u0c95\u0cc6\u0cb0\u0cc6, \u0c95\u0c9f\u0ccd\u0c9f\u0cc6\u0c97\u0cb3\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0cb3\u0cc6\u0ca6 20 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0ca8\u0cbe\u0cb2\u0cc6\u0c97\u0cb3\u0cb2\u0ccd\u0cb2\u0cbf\u00a0\u0c85\u0c9a\u0ccd\u0c9a\u0cc1\u0c95\u0c9f\u0ccd\u0c9f\u0cc1 \u0caa\u0ccd\u0cb0\u0ca6\u0cc7\u0cb6\u0c95\u0ccd\u0c95\u0cc6 3.15 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cbf\u0ca6\u0cc6. \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0c95\u0cc7\u0cb5\u0cb2 0.72 \u0c9f\u0cbf\u0c82\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cbf\u0ca6\u0cc6 \u0c8e\u0c82\u0ca6\u0cc1\u00a0\u0cb9\u0cc7\u0cae\u0cbe\u0cb5\u0ca4\u0cbf \u0c85\u0ca3\u0cc6\u0c95\u0c9f\u0ccd\u0c9f\u0cc1 \u0cb5\u0cbf\u0cad\u0cbe\u0c97\u0ca6 \u0cae\u0cc2\u0cb2\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cbf\u0cb5\u0cc6.", "\u0c88 \u0cb5\u0cb0\u0ccd\u0cb7 \u0ca6\u0cbe\u0c96\u0cb2\u0cc6 \u0ca8\u0cbf\u0cb0\u0ccd\u0cae\u0cbe\u0ca3: \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0cb6\u0caf \u0ca8\u0cbf\u0cb0\u0ccd\u0cae\u0cbe\u0ca3\u0ca6 \u0ca8\u0c82\u0ca4\u0cb0 \u0c9c\u0cc1.15 \u0cb0\u0cca\u0cb3\u0c97\u0cc6 \u0c87\u0ca6\u0cc7 \u0cae\u0cca\u0ca6\u0cb2\u00a0\u0cac\u0cbe\u0cb0\u0cbf\u0c97\u0cc6 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf \u0ca6\u0cbe\u0c96\u0cb2\u0cc6 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6\u0cc6. \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf 1983\u0cb0\u0cbf\u0c82\u0ca6 \u0ca8\u0cc0\u0cb0\u0cbf\u0ca8 \u0cb8\u0c82\u0c97\u0ccd\u0cb0\u0cb9\u0c86\u0cb0\u0c82\u0cad\u0cbf\u0cb8\u0cbf\u0ca6 \u0ca8\u0c82\u0ca4\u0cb0 \u0c9c\u0cc1\u0cb2\u0cc8\u0ca8\u0cb2\u0cbf \u0c92\u0c82\u0ca6\u0cc1 \u0cac\u0cbe\u0cb0\u0cbf \u0cae\u0cbe\u0ca4\u0ccd\u0cb0 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. 2013\u0cb0\u0cb2\u0ccd\u0cb2\u0cbf \u0c9c\u0cc1.26 \u0cb0\u0c82\u0ca6\u0cc1 \u0c9c\u0cb2\u0cbe\u0cb6\u0caf \u0caa\u0cc2\u0cb0\u0ccd\u0ca3 \u0cae\u0c9f\u0ccd\u0c9f \u0ca4\u0cb2\u0cc1\u0caa\u0cbf\u0ca4\u0ccd\u0ca4\u0cc1.", "\u0cb5\u0cc8\u0ca8\u0cbe\u0ca1\u0cb2\u0ccd\u0cb2\u0cbf \u0cae\u0cb3\u0cc6,\u0cae\u0cc8\u0ca6\u0cc1\u0c82\u0cac\u0cbf\u0ca6 \u0c95\u0cac\u0cbf\u0ca8\u0cbf\u0cae\u0cc8\u0cb8\u0cc2\u0cb0\u0cc1: \u0c95\u0cc7\u0cb0\u0cb3\u0ca6 \u0cb5\u0cc8\u0ca8\u0cbe\u0ca1\u0cc1 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0cbe\u0caa\u0c95 \u0cae\u0cb3\u0cc6 \u0c86\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cae\u0cc8\u0cb8\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6 \u0c8e\u0c9a\u0ccd\u200c.\u0ca1\u0cbf.\u0c95\u0ccb\u0c9f\u0cc6 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf \u0cae\u0cc8\u0ca6\u0cc1\u0c82\u0cac\u0cbf\u0ca6\u0cc6.2284.00 \u0c85\u0ca1\u0cbf \u0c97\u0cb0\u0cbf\u0cb7\u0ccd\u0ca0 \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0ca3\u0cbe \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 45 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c\u0c97\u0cb3\u0cbf\u0c97\u0cc2 \u0cb9\u0cc6\u0c9a\u0ccd\u0c9a\u0cbf\u0ca8 \u0c92\u0cb3 \u0cb9\u0cb0\u0cbf\u0cb5\u0cbf\u0ca6\u0ccd\u0ca6\u0cc1, \u0c9c\u0cb2\u0cbe\u0cb6\u0caf\u0ca6 \u0cb8\u0cc1\u0cb0\u0c95\u0ccd\u0cb7\u0ca4\u0cc6 \u0ca6\u0cc3\u0cb7\u0ccd\u0c9f\u0cbf\u0caf\u0cbf\u0c82\u0ca6 \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f\u0cb5\u0ca8\u0ccd\u0ca8\u0cc1 2282 \u0c85\u0ca1\u0cbf\u0c97\u0cb3\u0cbf\u0c97\u0cc6 \u0c95\u0cbe\u0ca6\u0cbf\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6. \u0ca8\u0cbe\u0cb2\u0cc6\u0c97\u0cb3\u0cbf\u0c97\u0cc6 \u0c92\u0c82\u0ca6\u0cc1 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0cb9\u0cbe\u0c97\u0cc2 \u0ca8\u0ca6\u0cbf\u0c97\u0cc6 46250 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. 15.67 \u0c9f\u0cbf\u0c8e\u0c82\u0cb8\u0cbf\u0cac\u0cb3\u0cb8\u0cac\u0cb9\u0cc1\u0ca6\u0cbe\u0ca6 \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0ca6 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0cb8\u0ca6\u0ccd\u0caf 14.59 \u0c9f\u0cbf\u0c8e\u0c82\u0cb8\u0cbf \u0cac\u0cb3\u0cb8\u0cac\u0cb9\u0cc1\u0ca6\u0cbe\u0ca6 \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbf\u0ca6\u0cc6. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0c88 \u0ca6\u0cbf\u0ca8\u0cbe\u0c82\u0c95\u0c95\u0ccd\u0c95\u0cc6 \u0c9c\u0cb2\u0cbe\u0cb6\u0caf\u0ca6 \u0ca8\u0cc0\u0cb0\u0cbf\u0ca8\u0cae\u0c9f\u0ccd\u0c9f 2263 \u0c85\u0ca1\u0cbf\u0c97\u0cb3\u0cbf\u0ca6\u0ccd\u0ca6\u0cc1, 4.91 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca4\u0ccd\u0ca4\u0cc1. 20\u0c95\u0ccd\u0c95\u0cc6 \u0cb8\u0cbf\u0c8e\u0c82 \u0cac\u0cbe\u0c97\u0cbf\u0ca8: \u0cae\u0cc8\u0ca6\u0cc1\u0c82\u0cac\u0cbf \u0ca8\u0cbf\u0c82\u0ca4\u0cbf\u0cb0\u0cc1\u0cb5 \u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c85\u0cb5\u0cb0\u0cc1 \u0c9c\u0cc1.20\u0cb0\u0c82\u0ca6\u0cc1 \u0cac\u0cbe\u0c97\u0cbf\u0ca8 \u0c85\u0cb0\u0ccd\u0caa\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cac\u0cbf\u0ca8\u0cbf\u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 2284\u0c85\u0ca1\u0cbf\u0c87\u0c82\u0ca6\u0cbf\u0ca8 \u0cae\u0c9f\u0ccd\u0c9f 2282\u0c85\u0ca1\u0cbf\u0c92\u0cb3\u0cb9\u0cb0\u0cbf\u0cb5\u0cc1 45000\u0c95\u0ccd\u0caf\u0cc1\u0cb9\u0cca\u0cb0\u0cb9\u0cb0\u0cbf\u0cb5\u0cc1 40000\u0c95\u0ccd\u0caf\u0cc1", "\u0ca8\u0cbe\u0cb2\u0ccd\u0c95\u0cc2 \u0c95\u0ccd\u0cb0\u0cb8\u0ccd\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cae\u0cc1\u0c9a\u0ccd\u0c9a\u0cbf\u0ca6\u0cb0\u0cc6 24\u0c97\u0c82\u0c9f\u0cc6\u0caf\u0cb2\u0ccd\u0cb2\u0cbf \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c92\u0cb3 \u0cb9\u0cb0\u0cbf\u0cb5\u0cc1 \u0cb9\u0cc6\u0c9a\u0ccd\u0c9a\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0cb2\u0cbe\u0cb6\u0caf\u0ca6 \u0cae\u0c9f\u0ccd\u0c9f\u0cb5\u0ca8\u0ccd\u0ca8\u0cc1 2282 \u0c85\u0ca1\u0cbf\u0c97\u0cc6 \u0c95\u0cbe\u0ca6\u0cbf\u0cb0\u0cbf\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cbf\u0ca6\u0cc6.- \u0caa\u0cc1\u0c9f\u0ccd\u0c9f\u0cb6\u0cc7\u0cb7\u0c97\u0cbf\u0cb0\u0cbf, \u0cb8\u0cb9\u0cbe\u0caf\u0c95\u0c95\u0cbe\u0cb0\u0ccd\u0caf\u0caa\u0cbe\u0cb2\u0c95 \u0c87\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c,\u0c95\u0cac\u0cbf\u0ca8\u0cbf \u0c9c\u0cb2\u0cbe\u0cb6\u0caf", "\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0c97\u0cc6 24 \u0c85\u0ca1\u0cbf \u0cac\u0cbe\u0c95\u0cbf\u0cb6\u0cbf\u0cb5\u0cae\u0cca\u0c97\u0ccd\u0c97: \u0cae\u0cb2\u0cc6\u0ca8\u0cbe\u0ca1\u0cc1 \u0cb9\u0cbe\u0c97\u0cc2 \u0cac\u0caf\u0cb2\u0cc1\u0cb8\u0cc0\u0cae\u0cc6 \u0c9c\u0ca8\u0cb0 \u0c9c\u0cc0\u0cb5\u0ca8\u0cbe\u0ca1\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0ca6 \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f \u0c8f\u0cb0\u0cc1\u0ca4\u0ccd\u0ca4\u0cb2\u0cbf\u0ca6\u0ccd\u0ca6\u0cc1 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0ca6\u0cbf\u0c82\u0ca6 \u0ca8\u0cc0\u0cb0\u0cbf\u0cb2\u0ccd\u0cb2\u0ca6\u0cc6 \u0cab\u0cb8\u0cb2\u0cc1 \u0ca4\u0cc6\u0c97\u0cc6\u0caf\u0cb2\u0cbe\u0c97\u0ca6 \u0cb0\u0cc8\u0ca4\u0cb0\u0cb2\u0ccd\u0cb2\u0cbf \u0c88 \u0cac\u0cbe\u0cb0\u0cbf \u0cb8\u0c82\u0ca4\u0cb8 \u0cae\u0cc2\u0ca1\u0cbf\u0cb8\u0cbf\u0ca6\u0cc6.2014\u0cb0\u0cb2\u0ccd\u0cb2\u0cbf \u0c88 \u0c85\u0ca3\u0cc6\u0c95\u0c9f\u0ccd\u0c9f\u0cc1 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0cb2\u0ccd\u0cb2\u0cbf\u0c82\u0ca6 \u0cae\u0cc2\u0cb0\u0cc1 \u0cb5\u0cb0\u0ccd\u0cb7 \u0cac\u0cb0 \u0c8e\u0ca6\u0cc1\u0cb0\u0cbe\u0c97\u0cbf\u0ca4\u0ccd\u0ca4\u0cc1. 2017\u0cb0\u0cb2\u0ccd\u0cb2\u0cbf 172 \u0c85\u0ca1\u0cbf\u0cb5\u0cb0\u0cc6\u0c97\u0cc2 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca4\u0ccd\u0ca4\u0cc1.\u00a0", "24 \u0c85\u0ca1\u0cbf \u0cac\u0cbe\u0c95\u0cbf: \u0c9c\u0cc1\u0cb2\u0cc8 13\u0cb0 \u0c85\u0c82\u0c95\u0cbf- \u0c85\u0c82\u0cb6\u0ca6 \u0caa\u0ccd\u0cb0\u0c95\u0cbe\u0cb0 \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0ca1\u0ccd\u0caf\u0cbe\u0c82\u0ca8\u0cb2\u0ccd\u0cb2\u0cbf 41 \u0c9f\u0cbf\u0c8e\u0c82\u0cb8\u0cbf (164.6 \u0c85\u0ca1\u0cbf) \u0ca8\u0cc0\u0cb0\u0cbf\u0ca6\u0cc6. \u0caa\u0cc2\u0cb0\u0ccd\u0ca3 \u0cb8\u0cbe\u0cb0\u0ccd\u0cae\u0cb0\u0ccd\u0ca5\u0ccd\u0caf 71 \u0c9f\u0cbf\u0c8e\u0c82\u0cb8\u0cbf(186 \u0c85\u0ca1\u0cbf). 13.832 \u0c9f\u0cbf\u0c8e\u0c82\u0cb8\u0cbf \u0ca1\u0cc6\u0ca1\u0ccd\u200c \u0cb8\u0ccd\u0c9f\u0ccb\u0cb0\u0cc7\u0c9c\u0ccd\u200c. \u0c92\u0c9f\u0ccd\u0c9f\u0cc1 28935 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c92\u0cb3 \u0cb9\u0cb0\u0cbf\u0cb5\u0cc1 \u0c87\u0ca6\u0ccd\u0ca6\u0cc1, 1679 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0cb9\u0cca\u0cb0 \u0cb9\u0cb0\u0cbf\u0cb5\u0cc1 \u0c87\u0ca6\u0cc6. \u0c95\u0cb3\u0cc6\u0ca6 \u0cb5\u0cb0\u0ccd\u0cb7 \u0c87\u0ca6\u0cc7 \u0ca6\u0cbf\u0ca8\u0ca6\u0cb2\u0ccd\u0cb2\u0cbf 18 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cbf\u0ca8 \u0cb8\u0c82\u0c97\u0ccd\u0cb0\u0cb9 \u0c87\u0ca4\u0ccd\u0ca4\u0cc1. \u0cad\u0ca6\u0ccd\u0cb0\u0cbe \u0ca1\u0ccd\u0caf\u0cbe\u0c82\u0ca8\u0cbf\u0c82\u0ca6 30 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cca\u0cb0\u0cac\u0cbf\u0c9f\u0ccd\u0c9f\u0cb0\u0cc6 \u0cae\u0cbe\u0ca4\u0ccd\u0cb0 \u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6 \u0c9c\u0ca8\u0cb0\u0cbf\u0c97\u0cc6 \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cb2\u0cbf\u0ca6\u0cc6. \u0cae\u0cb3\u0cc6 \u0c85\u0cb5\u0c98\u0ca1\u0c97\u0cb3\u0ca8\u0ccd\u0ca8\u0cc1 \u0c8e\u0ca6\u0cc1\u0cb0\u0cbf\u0cb8\u0cb2\u0cc1 \u0c9c\u0cbf\u0cb2\u0ccd\u0cb2\u0cbe\u2002\u0ca7\u0cbf\u0c95\u0cbe\u0cb0\u0cbf \u0c8e\u0c82. \u0cb2\u0ccb\u0c95\u0cc7\u0cb6\u0ccd\u200c \u0c88\u0c97\u0cbe\u0c97\u0cb2\u0cc7 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cad\u0ca6\u0ccd\u0cb0\u0cbe\u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 186\u0c85\u0ca1\u0cbf\u0c87\u0c82\u0ca6\u0cbf\u0ca8 \u0cae\u0c9f\u0ccd\u0c9f 164.6\u0c85\u0ca1\u0cbf\u0c92\u0cb3\u0cb9\u0cb0\u0cbf\u0cb5\u0cc1 28935\u0c95\u0ccd\u0caf\u0cc1\u0cb9\u0cca\u0cb0\u0cb9\u0cb0\u0cbf\u0cb5\u0cc1 1679\u0c95\u0ccd\u0caf\u0cc1", "\u0cae\u0cb3\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c8e\u0ca1 \u0ca8\u0cbe\u0cb2\u0cc6\u0c97\u0cc6 \u0ca8\u0cc0\u0cb0\u0cc1 \u0cac\u0cbf\u0c9f\u0ccd\u0c9f\u0cbf\u0cb2\u0ccd\u0cb2. \u0cac\u0cb2\u0ca6\u0c82\u0ca1\u0cc6 \u0ca8\u0cbe\u0cb2\u0cc6\u0c97\u0cc6 2 \u0cb8\u0cbe\u0cb5\u0cbf\u0cb0 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cac\u0cbf\u0ca1\u0cb2\u0cbe\u0c97\u0cbf\u0ca6\u0cc6. \u0ca1\u0ccd\u0caf\u0cbe\u0c82 \u0c88 \u0ca4\u0cbf\u0c82\u0c97\u0cb3\u0cc1 \u0ca4\u0cc1\u0c82\u0cac\u0cac\u0cb9\u0cc1\u0ca6\u0cc1. \u0c88 \u0cac\u0cbe\u0cb0\u0cbf \u0cac\u0cc7\u0cb8\u0cbf\u0c97\u0cc6 \u0cac\u0cc6\u0cb3\u0cc6\u0c97\u0cc2 \u0ca8\u0cc0\u0cb0\u0cc1 \u0cac\u0cbf\u0ca1\u0cac\u0cb9\u0cc1\u0ca6\u0cc1.- \u0cae\u0c82\u0c9c\u0cc1\u0ca8\u0cbe\u0ca5\u0ccd\u200c\u0c8e\u0c87\u0c87, \u0cad\u0ca6\u0ccd\u0cb0\u0cbe \u0ca1\u0ccd\u0caf\u0cbe\u0c82", "\u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0cad\u0cb0\u0ccd\u0ca4\u0cbf\u0c97\u0cc6 13 \u0c85\u0ca1\u0cbf \u0cac\u0cbe\u0c95\u0cbf\u0cac\u0cb3\u0ccd\u0cb3\u0cbe\u0cb0\u0cbf: \u0cac\u0cb3\u0ccd\u0cb3\u0cbe\u0cb0\u0cbf, \u0c95\u0cc6\u0cc2\u0caa\u0ccd\u0caa\u0cb3, \u0cb0\u0cbe\u0caf\u0c9a\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0cb0\u0cc8\u0ca4\u0cb0 \u0c9c\u0cc0\u0cb5\u0ca8\u0cbe\u0ca1\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0cb8\u0ca6\u0ccd\u0caf 59.452 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbf\u0ca6\u0cc6. \u0c9c\u0cb2\u0cbe\u0ca8\u0caf\u0ca8 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0c95\u0cb3\u0cc6\u0ca6 \u0c95\u0cc6\u0cb2 \u0ca6\u0cbf\u0ca8\u0c97\u0cb3\u0cbf\u0c82\u0ca6 \u0c8e\u0ca1\u0cc6\u0cac\u0cbf\u0ca1\u0ca6\u0cc6 \u0cae\u0cb3\u0cc6 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 59542 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 160\u00a0\u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0ca8\u0cc0\u0cb0\u0ca8\u0ccd\u0ca8\u0cc1 \u0cb9\u0cca\u0cb0\u0c97\u0cc6 \u0cac\u0cbf\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cc1\u0c82\u0ca6\u0cc6\u0caf\u0cc2 \u0c92\u0cb3\u0cb9\u0cb0\u0cbf\u0cb5\u0cc1 \u0c87\u0ca6\u0cc7 \u0caa\u0ccd\u0cb0\u0cae\u0cbe\u0ca3\u0cb5\u0ca8\u0ccd\u0ca8\u0cc1 \u0c95\u0cbe\u0caf\u0ccd\u0ca6\u0cc1\u0c95\u0cc6\u0cc2\u0c82\u0ca1\u0cb2\u0ccd\u0cb2\u0cbf\u00a0\u0cae\u0cc1\u0c82\u0ca6\u0cbf\u0ca8 8 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cb2\u0cbf\u0ca6\u0cc6. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0c97\u0cc6 13 \u0c85\u0ca1\u0cbf \u0cae\u0cbe\u0ca4\u0ccd\u0cb0 \u0cac\u0cbe\u0c95\u0cbf\u0caf\u0cbf\u0ca6\u0cc6.\u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0ca6\u0cbf\u0c82\u0ca6 \u0c86\u0cb0\u0c82\u0cad\u0ca6\u0cbf\u0c82\u0ca6\u0cb2\u0cc2 \u0c8e\u0cb0\u0ca1\u0cc1 \u0cac\u0cc6\u0cb3\u0cc6\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1. \u0cac\u0cb3\u0ccd\u0cb3\u0cbe\u0cb0\u0cbf \u0cad\u0cbe\u0c97\u0ca6\u0cb2\u0ccd\u0cb2\u0cbf \u0c95\u0cc6\u0cb2\u0cb5\u0cc6\u0cc2\u0cae\u0ccd\u0cae\u0cc6 \u0cae\u0cc2\u0cb0\u0cc1 \u0cac\u0cc6\u0cb3\u0cc6 \u0ca4\u0cc6\u0c97\u0cc6\u0ca6\u0cbf\u0cb0\u0cc1\u0cb5 \u0c89\u0ca6\u0cbe\u0cb9\u0cb0\u0ca3\u0cc6\u0c97\u0cb3\u0cc2 \u0c87\u0cb5\u0cc6.\u0c86\u0ca6\u0cb0\u0cc6, \u0c95\u0cb3\u0cc6\u0ca6 4 \u0cb5\u0cb0\u0ccd\u0cb7 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0cac\u0cc6\u0cb3\u0cc6\u0c97\u0cc2 \u0cb8\u0cae\u0cb0\u0ccd\u0caa\u0c95 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cc1\u0cb5\u0cc1\u0ca6\u0cc1\u00a0\u0c95\u0cb7\u0ccd\u0c9f\u0cb5\u0cbe\u0c97\u0cbf\u0ca4\u0ccd\u0ca4\u0cc1. \u0c88 \u0cac\u0cbe\u0cb0\u0cbf \u0c9c\u0cc2.2\u2002\u0cb0\u0cbf\u0c82\u0ca6\u0cb2\u0cc7 \u0cae\u0cc1\u0c82\u0c97\u0cbe\u0cb0\u0cc1 \u0cb9\u0c82\u0c97\u0cbe\u0cae\u0cc1 \u0c89\u0ca4\u0ccd\u0ca4\u0cae \u0c86\u0cb0\u0c82\u0cad \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0c95\u0cb3\u0cc6\u0ca6 45 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf 60 \u0c9f\u0cbf\u0c8e\u0c82\u0cb8\u0cbf \u0c85\u0ca1\u0cbf \u0ca8\u0cc0\u0cb0\u0cc1 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0cb9\u0cb0\u0cbf\u0ca6\u0cc1 \u0cac\u0c82\u0ca6\u0cbf\u0ca6\u0cc6. \u0ca8\u0cc0\u0cb0\u0cbe\u0cb5\u0cb0\u0cbf \u0cb8\u0cb2\u0cb9\u0cbe \u0cb8\u0cae\u0cbf\u0ca4\u0cbf \u0cb8\u0cad\u0cc6 \u0ca8\u0ca1\u0cc6\u0caf\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c95\u0cbe\u0cb2\u0cc1\u0cb5\u0cc6\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cbf\u0cb2\u0ccd\u0cb2.", "\u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe\u0c97\u0cb0\u0cbf\u0cb7\u0ccd\u0ca0 \u0cae\u0c9f\u0ccd\u0c9f 1633\u0c85\u0ca1\u0cbf\u0c87\u0c82\u0ca6\u0cbf\u0ca8 \u0cae\u0c9f\u0ccd\u0c9f 1620.45\u0c85\u0ca1\u0cbf\u0c92\u0cb3\u0cb9\u0cb0\u0cbf\u0cb5\u0cc1 59542\u0c95\u0ccd\u0caf\u0cc1\u0cb9\u0cca\u0cb0\u0cb9\u0cb0\u0cbf\u0cb5\u0cc1 160\u0c95\u0ccd\u0caf\u0cc1", "\u0caf\u0c97\u0c9a\u0cbf \u0ca4\u0cc1\u0c82\u0cac\u0cc1\u0cb5\u0cc1\u0ca6\u0cc1 \u0ca1\u0ccc\u0c9f\u0ccd\u200c\u0cb9\u0cbe\u0cb8\u0ca8: \u0cb9\u0cc7\u0cae\u0cbe\u0cb5\u0ca4\u0cbf \u0c9c\u0cb2\u0cbe\u0ca8\u0caf\u0ca6 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0ca7\u0cbe\u0cb0\u0cbe\u0c95\u0cbe\u0cb0\u0cb5\u0cbe\u0c97\u0cbf \u0cae\u0cb3\u0cc6 \u0cb8\u0cc1\u0cb0\u0cbf\u0ca6\u0cc1 \u0c9c\u0cb2\u0cbe\u0cb6\u0caf \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0cb9\u0cbe\u0cb8\u0ca8 \u0c9c\u0cbf\u0cb2\u0ccd\u0cb2\u0cc6\u0caf \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0caa\u0ccd\u0cb0\u0cae\u0cc1\u0c96 \u0c9c\u0cb2\u0cbe\u0cb6\u0caf \u0caf\u0c97\u0c9a\u0cbf, \u0c88\u0cb5\u0cb0\u0cc6\u0c97\u0cc6 \u0cb6\u0cc7.50\u0cb0\u0cb7\u0ccd\u0c9f\u0cc2 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0cb2\u0ccd\u0cb2.\u0cac\u0cc7\u0cb2\u0cc2\u0cb0\u0cc1 \u0cac\u0cb3\u0cbf \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0cb0\u0cc1\u0cb5 \u0caf\u0c97\u0c9a\u0cbf \u0c9c\u0cb2\u0cbe\u0cb6\u0caf 2016 \u0cb0\u0cbf\u0c82\u0ca6 \u0c87\u0ca6\u0cc1\u0cb5\u0cb0\u0cc6\u0c97\u0cc2 \u0cad\u0cb0\u0ccd\u0ca4\u0cbf\u0caf\u0cbe\u0c97\u0cbf\u0cb2\u0ccd\u0cb2. \u0c97\u0cb0\u0cbf\u0cb7\u0ccd\u0ca0 3.60 \u0c9f\u0cbf\u0c8e\u0c82\u0cb8\u0cbf \u0cb8\u0c82\u0c97\u0ccd\u0cb0\u0ca3\u0cbe \u0cb8\u0cbe\u0cae\u0cb0\u0ccd\u0ca5\u0caf\u0ca6 \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf \u0c88 \u0cb5\u0cb0\u0cc6\u0c97\u0cc6 \u0c95\u0cc7\u0cb5\u0cb2 1.72 \u0c9f\u0cbf\u0c8e\u0c82\u0cb8\u0cbf \u0c85\u0ca1\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cb5\u0cbe\u0c97\u0cbf\u0ca6\u0cc6. \u0c92\u0cb3 \u0cb9\u0cb0\u0cbf\u0cb5\u0cc1 874 \u0c95\u0ccd\u0caf\u0cc2\u0cb8\u0cc6\u0c95\u0ccd\u200c \u0c87\u0ca6\u0ccd\u0ca6\u0cc1, \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf 960.30 \u0cae\u0cc0\u0c9f\u0cb0\u0ccd\u200c\u0cb5\u0cb0\u0cc6\u0c97\u0cc6 \u0ca8\u0cc0\u0cb0\u0cbf\u0ca6\u0cc6.", "\u0cb5\u0cbe\u0ca3\u0cbf \u0cb5\u0cbf\u0cb2\u0cbe\u0cb8 \u0cb8\u0cbe\u0c97\u0cb0\u0ca6\u0cb2\u0ccd\u0cb2\u0cbf\u0c95\u0cc7\u0cb5\u0cb2 0.09 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1\u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97: \u0cb0\u0cbe\u0c9c\u0ccd\u0caf\u0ca6 \u0caa\u0ccd\u0cb0\u0cae\u0cc1\u0c96 \u0ca1\u0ccd\u0caf\u0cbe\u0c82\u0c97\u0cb3\u0cb2\u0ccd\u0cb2\u0cca\u0c82\u0ca6\u0cbe\u0ca6 \u0cb5\u0cbe\u0ca3\u0cbf \u0cb5\u0cbf\u0cb2\u0cbe\u0cb8 \u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc6 \u0c8f\u0caa\u0ccd\u0cb0\u0cbf\u0cb2\u0ccd\u200c \u0ca4\u0cbf\u0c82\u0c97\u0cb3\u0cb2\u0ccd\u0cb2\u0cbf 0.09 \u0c9f\u0cbf\u0c8e\u0c82\u0cb8\u0cbf (\u0c85\u0cb0\u0ccd\u0ca7 \u0c85\u0ca1\u0cbf) \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0c88\u0cb5\u0cb0\u0cc6\u0c97\u0cc6 \u0cb9\u0ca8\u0cbf \u0ca8\u0cc0\u0cb0\u0cc1 \u0ca1\u0ccd\u0caf\u0cbe\u0c82\u0c97\u0cc6 \u0cac\u0c82\u0ca6\u0cbf\u0cb2\u0ccd\u0cb2.\u0c95\u0cb3\u0cc6\u0ca6 \u0cb5\u0cb0\u0ccd\u0cb7 0.68 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0c85\u0c82\u0ca6\u0cb0\u0cc6 \u0ca8\u0cbe\u0cb2\u0ccd\u0c95\u0cc2\u0cb5\u0cb0\u0cc6 \u0c85\u0ca1\u0cbf \u0cae\u0cbe\u0ca4\u0ccd\u0cb0 \u0cac\u0c82\u0ca6\u0cbf\u0ca4\u0ccd\u0ca4\u0cc1. \u0c9c\u0cc1.13\u0cb0\u0c82\u0ca6\u0cc1 \u0ca8\u0cc0\u0cb0\u0cbf\u0ca8 \u0cae\u0c9f\u0ccd\u0c9f 61.30 \u0c85\u0ca1\u0cbf\u0c97\u0cb3\u0cbf\u0ca6\u0cc6. 60 \u0c85\u0ca1\u0cbf\u0c97\u0cc6 \u0ca1\u0cc6\u0ca1\u0ccd\u200c \u0cb8\u0ccd\u0c9f\u0ccb\u0cb0\u0cc7\u0c9c\u0ccd\u200c \u0c87\u0ca6\u0ccd\u0ca6\u0cc1, \u0c86 \u0ca8\u0cc0\u0cb0\u0ca8\u0ccd\u0ca8\u0cc1 \u0caf\u0cbe\u0cb5\u0cc1\u0ca6\u0cc7 \u0c89\u0ca6\u0ccd\u0ca6\u0cc7\u0cb6\u0c97\u0cb3\u0cbf\u0c97\u0cc6 \u0cac\u0cb3\u0c95\u0cc6 \u0cae\u0cbe\u0ca1\u0cc1\u0cb5\u0c82\u0ca4\u0cbf\u0cb2\u0ccd\u0cb2.", "\u0cae\u0cbe\u0cb9\u0cbf\u0ca4\u0cbf: \u0cb6\u0cb0\u0ca4\u0ccd \u0cad\u0ca6\u0ccd\u0cb0\u0cbe\u0cb5\u0ca4\u0cbf, \u0ca8\u0c82\u0c9c\u0cc1\u0c82\u0ca1\u0cc7\u0c97\u0ccc\u0ca1, \u0cae\u0c82\u0ca1\u0ccd\u0caf \u0cae\u0c82\u0c9c\u0cc1\u0ca8\u0cbe\u0ca5\u0ccd\u200c, \u0cb9\u0cb0\u0cbf\u0caf\u0cac\u0ccd\u0cac\u0cc6 \u0cb9\u0cc6\u0c82\u0c9c\u0cbe\u0cb0\u0caa\u0ccd\u0caa, \u0cb5\u0cc6\u0c82\u0c95\u0ccb\u0cac\u0cbf \u0cb8\u0c82\u0c97\u0ca8\u0c95\u0cb2\u0ccd\u0cb2\u0cc1, \u0c9c\u0cbf.\u0c8e\u0cb8\u0ccd\u200c.\u0c95\u0cae\u0ca4\u0cb0, \u0c8e\u0cb8\u0ccd\u200c.\u0c95\u0cc6. \u0cb2\u0c95\u0ccd\u0cb7\u0ccd\u0cae\u0cc0\u0caa\u0ccd\u0cb0\u0cb8\u0cbe\u0ca6\u0ccd\u200c, \u0c97\u0cbf\u0cb0\u0cc0\u0cb6\u0ccd\u200c \u0cb9\u0cc1\u0ca3\u0cb8\u0cc2\u0cb0\u0cc1."], "title": "\u0c97\u0c82\u0c97\u0cbe\u0cb5\u0ca4\u0cb0\u0ca3; \u0ca4\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb5\u0cc6 \u0cb0\u0cbe\u0c9c\u0ccd\u0caf\u0ca6 \u0ca8\u0ca6\u0cbf\u0c97\u0cb3\u0cc1"},
{"url": "https://www.udayavani.com/kannada/news/state-news/309119/the-goonda-act-against-drugs", "content": ["\u0cb5\u0cbf\u0ca7\u0cbe\u0ca8\u0cb8\u0cad\u0cc6: \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb5\u0ccd\u0caf\u0cbe\u0caa\u0c95\u0cb5\u0cbe\u0c97\u0cbf \u0cb9\u0cac\u0ccd\u0cac\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cbe\u0ca6\u0c95 \u0cb5\u0cb8\u0ccd\u0ca4\u0cc1 \u0cae\u0cbe\u0cb0\u0cbe\u0c9f \u0c9c\u0cbe\u0cb2\u0cb5\u0ca8\u0ccd\u0ca8\u0cc1 \u0cae\u0c9f\u0ccd\u0c9f \u0cb9\u0cbe\u0c95\u0cb2\u0cc1 \u0c97\u0cc2\u0c82\u0ca1\u0cbe \u0c95\u0cbe\u0caf\u0ccd\u0ca6\u0cc6 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cc1\u0ca6\u0cbe\u0c97\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0ca1\u0cbe.\u0c9c\u0cbf. \u0caa\u0cb0\u0cae\u0cc7\u0cb6\u0ccd\u0cb5\u0cb0\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0ca8\u0cbf\u0caf\u0cae 69\u0cb0 \u0c85\u0ca1\u0cbf \u0cae\u0cbe\u0c9c\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c86\u0cb0\u0ccd\u200c.\u0c85\u0cb6\u0ccb\u0c95\u0ccd\u200c \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cac\u0cbf\u0c9c\u0cc6\u0caa\u0cbf \u0cb8\u0ca6\u0cb8\u0ccd\u0caf\u0cb0\u0cc1 \u0c9a\u0cb0\u0ccd\u0c9a\u0cbf\u0cb8\u0cbf\u0ca6 \u0cb5\u0cbf\u0cb7\u0caf\u0ca6 \u0cae\u0cc7\u0cb2\u0cc6 \u0c89\u0ca4\u0ccd\u0ca4\u0cb0 \u0ca8\u0cc0\u0ca1\u0cbf\u0ca6 \u0c85\u0cb5\u0cb0\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb0\u0cbe\u0c9c\u0ccd\u0caf\u0ca6 \u0ca8\u0c97\u0cb0 \u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf\u0cb7\u0ccd\u0ca0\u0cbf\u0ca4 \u0cb6\u0cbf\u0c95\u0ccd\u0cb7\u0ca3 \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cab\u0cbf\u0caf\u0cbe \u0cb5\u0ccd\u0caf\u0cbe\u0caa\u0c95\u0cb5\u0cbe\u0c97\u0cbf \u0cb9\u0cb0\u0ca1\u0cbf\u0ca6\u0ccd\u0ca6\u0cc1, \u0c87\u0ca6\u0ca8\u0ccd\u0ca8\u0cc1 \u0ca4\u0ca1\u0cc6\u0c97\u0c9f\u0ccd\u0c9f\u0cb2\u0cc1 \u0caf\u0cbe\u0cb5\u0cc1\u0ca6\u0cc7 \u0cae\u0cc1\u0cb2\u0cbe\u0c9c\u0cbf\u0cb2\u0ccd\u0cb2\u0ca6\u0cc7 \u0c97\u0cc2\u0c82\u0ca1\u0cbe \u0c95\u0cbe\u0caf\u0ccd\u0ca6\u0cc6 \u0cb5\u0ccd\u0caf\u0cbe\u0caa\u0ccd\u0ca4\u0cbf \u0c85\u0ca1\u0cbf\u0caf\u0cb2\u0ccd\u0cb2\u0cbf \u0cac\u0c82\u0ca7\u0cbf\u0cb8\u0cbf \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbe\u0c97\u0cbf \u0cad\u0cb0\u0cb5\u0cb8\u0cc6 \u0ca8\u0cc0\u0ca1\u0cbf\u0ca6\u0cb0\u0cc1.", "\u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cb9\u0cca\u0cb0 \u0cb5\u0cb2\u0caf\u0ca6\u0cb2\u0ccd\u0cb2\u0cbf \u0cab\u0cbe\u0cb0\u0ccd\u0cae\u0cbe\u0cb8\u0cbf\u0c9f\u0cbf \u0cb9\u0cc6\u0cb8\u0cb0\u0cbf\u0ca8\u0cb2\u0ccd\u0cb2\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0ca4\u0ccd\u0cb0\u0cc6\u0c97\u0cb3\u0ca8\u0ccd\u0ca8\u0cc1 \u0ca4\u0caf\u0cbe\u0cb0\u0cbf\u0cb8\u0cbf \u0cb5\u0cbf\u0ca6\u0cc7\u0cb6\u0c97\u0cb3\u0cbf\u0c97\u0cc6 \u0cb0\u0caa\u0cc1\u00a4 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0cbe\u0ca6\u0c95 \u0cb5\u0cb8\u0ccd\u0ca4\u0cc1 \u0cae\u0cbe\u0cb0\u0cbe\u0c9f\u0c97\u0cbe\u0cb0\u0cb0\u0ca8\u0ccd\u0ca8\u0cc1 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cb2\u0cc1 \u0cae\u0cb2\u0cc7\u0cb7\u0cbf\u0caf\u0cbe\u0ca6\u0cb2\u0ccd\u0cb2\u0cbf \u0c97\u0cb2\u0ccd\u0cb2\u0cc1 \u0cb6\u0cbf\u0c95\u0ccd\u0cb7\u0cc6 \u0cb5\u0cbf\u0ca7\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cad\u0cbe\u0cb0\u0ca4\u0ca6\u0cb2\u0ccd\u0cb2\u0cbf \u0caf\u0cbe\u0cb5\u0cc1\u0ca6\u0ccb \u0c92\u0c82\u0ca6\u0cc1 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0c86 \u0cb0\u0cc0\u0ca4\u0cbf \u0cae\u0cbe\u0ca1\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0c88 \u0cac\u0c97\u0ccd\u0c97\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cc6\u0caf\u0cbe\u0c97\u0cac\u0cc7\u0c95\u0cc1. \u0c95\u0cc7\u0c82\u0ca6\u0ccd\u0cb0 \u0cb8\u0cb0\u0ccd\u0c95\u0cbe\u0cb0. \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f\u0c97\u0cbe\u0cb0\u0cb0\u0ca8\u0ccd\u0ca8\u0cc1 \u0ca8\u0cbf\u0caf\u0c82\u0ca4\u0ccd\u0cb0\u0cbf\u0cb8\u0cb2\u0cc1 \u0c97\u0cb2\u0ccd\u0cb2\u0cc1 \u0cb6\u0cbf\u0c95\u0ccd\u0cb7\u0cc6 \u0cb5\u0cbf\u0ca7\u0cbf\u0cb8\u0cc1\u0cb5 \u0c95\u0cc1\u0cb0\u0cbf\u0ca4\u0cc1 \u0cb8\u0c82\u0cb8\u0ca4\u0ccd\u0ca4\u0cbf\u0ca8\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cbf\u0cb8\u0cbf \u0cb8\u0cc2\u0c95\u0ccd\u0ca4 \u0c95\u0cbe\u0ca8\u0cc2\u0ca8\u0cc1 \u0ca4\u0cb0\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0cb0\u0cc1.", "\u0c88\u0c97\u0cbe\u0c97\u0cb2\u0cc7 \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf \u0caa\u0cca\u0cb2\u0cbf\u0cb8\u0ccd\u200c \u0ca0\u0cbe\u0ca3\u0cc6\u0c97\u0cb3\u0cb2\u0ccd\u0cb2\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f\u0c97\u0cbe\u0cb0\u0cb0 \u0caa\u0ca4\u0ccd\u0ca4\u0cc6 \u0cb9\u0c9a\u0ccd\u0c9a\u0cb2\u0cc1 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0c98\u0c9f\u0c95 \u0c87\u0ca6\u0cc6. \u0c88\u0c97\u0cbe\u0c97\u0cb2\u0cc7 \u0cb9\u0cbf\u0cb0\u0cbf\u0caf \u0caa\u0cca\u0cb2\u0cbf\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cb8\u0cad\u0cc6 \u0ca8\u0ca1\u0cc6\u0cb8\u0cbf, \u0cae\u0cbe\u0ca6\u0c95 \u0cb5\u0cb8\u0ccd\u0ca4\u0cc1 \u0cae\u0cbe\u0cb0\u0cbe\u0c9f \u0c9c\u0cbe\u0cb2\u0ca6 \u0cac\u0c97\u0ccd\u0c97\u0cc6 \u0caa\u0cca\u0cb2\u0cbf\u0cb8\u0cb0\u0cbf\u0c97\u0cc2 \u0cae\u0cca\u0ca6\u0cb2\u0cc1 \u0cae\u0cbe\u0ca7\u0ccd\u0caf\u0cae \u0c85\u0ca5\u0cb5\u0cbe \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cbf\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0ca6\u0cc6\u0cc2\u0cb0\u0cc6\u0ca4\u0cb0\u0cc6 \u0cb8\u0c82\u0cac\u0c82\u0ca7 \u0caa\u0c9f\u0ccd\u0c9f \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0ca4\u0cb2\u0cc6\u0ca6\u0c82\u0ca1\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cc1 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0c85\u0cb2\u0ccd\u0cb2\u0ca6\u0cc7 \u0cb6\u0cc0\u0c98\u0ccd\u0cb0\u0cb5\u0cc7 \u0cb6\u0cbe\u0cb2\u0cbe \u0c95\u0cbe\u0cb2\u0cc7\u0c9c\u0cc1 \u0caa\u0ccd\u0cb0\u0cbe\u0c82\u0cb6\u0cc1\u0caa\u0cbe\u0cb2\u0cb0 \u0cb8\u0cad\u0cc6 \u0c95\u0cb0\u0cc6\u0ca6\u0cc1 \u0c9a\u0cb0\u0ccd\u0c9a\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u00a0", "\u0c87\u0ca6\u0cb2\u0ccd\u0cb2\u0ca6\u0cc6 \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8\u0c95\u0ccd\u0c95\u0cc6 \u0cb5\u0cbf\u0ca6\u0cc7\u0cb6\u0c97\u0cb3\u0cbf\u0c82\u0ca6 \u0c86\u0c97\u0cae\u0cbf\u0cb8\u0cbf \u0cb5\u0cc0\u0cb8\u0cbe \u0c85\u0cb5\u0ca7\u0cbf \u0cae\u0cc1\u0c97\u0cbf\u0ca6\u0cb0\u0cc2 \u0c87\u0cb2\u0ccd\u0cb2\u0cbf\u0caf\u0cc7 \u0cb5\u0cbe\u0cb8\u0cb5\u0cbe\u0c97\u0cbf\u0cb0\u0cc1\u0cb5 \u0cb5\u0cbf\u0ca6\u0cc7\u0cb6\u0cbf \u0caa\u0ccd\u0cb0\u0c9c\u0cc6\u0c97\u0cb3\u0ca8\u0ccd\u0ca8\u0cc1 \u0caa\u0ca4\u0ccd\u0ca4\u0cc6 \u0cb9\u0c9a\u0ccd\u0c9a\u0cb2\u0cc1 \u0caa\u0ccd\u0cb0\u0ca4\u0cbf\u0caf\u0cca\u0c82\u0ca6\u0cc1 \u0c95\u0cbe\u0cb2\u0cc7\u0c9c\u0cbf\u0c97\u0cc6 \u0cad\u0cc7\u0c9f\u0cbf \u0ca8\u0cc0\u0ca1\u0cbf \u0cae\u0cbe\u0cb9\u0cbf\u0ca4\u0cbf \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cb2\u0cc1 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0cb8\u0cc2\u0c9a\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c86 \u0cb0\u0cc0\u0ca4\u0cbf\u0caf \u0caa\u0ccd\u0cb0\u0c9c\u0cc6\u0c97\u0cb3\u0ca8\u0ccd\u0ca8\u0cc1 \u0cb5\u0cbe\u0caa\u0cb8\u0ccd\u200c \u0c95\u0cb3\u0cc2\u0cb9\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.\u00a0", "\u0c87\u0ca6\u0c95\u0ccd\u0c95\u0cc2 \u0cae\u0cca\u0ca6\u0cb2\u0cc1 \u0cb5\u0cbf\u0cb7\u0caf \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0ca6 \u0cae\u0cbe\u0c9c\u0cbf \u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c86\u0cb0\u0ccd\u200c. \u0c85\u0cb6\u0ccb\u0c95\u0ccd\u200c, \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf 4 \u0cb0\u0cbf\u0c82\u0ca6 5 \u0cb2\u0c95\u0ccd\u0cb7 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3\u0cc1 \u0cb9\u0cbe\u0c97\u0cc2 \u0caf\u0cc1\u0cb5 \u0cb8\u0cae\u0cc2\u0cb9 \u0ca1\u0ccd\u0cb0\u0c97\u0ccd\u0cb8\u0ccd\u200c \u0cb5\u0ccd\u0caf\u0cb8\u0ca8\u0cbf\u0c97\u0cb3\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c82\u0ca4\u0cb9 \u0cae\u0c95\u0ccd\u0c95\u0cb3\u0cbf\u0c82\u0ca6 \u0c85\u0caa\u0cb0\u0cbe\u0ca7 \u0c95\u0cc3\u0ca4\u0ccd\u0caf\u0c97\u0cb3\u0cc1 \u0cb9\u0cc6\u0c9a\u0ccd\u0c9a\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb0\u0cbe\u0c9c\u0ca7\u0cbe\u0ca8\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 40 \u0cb0\u0cbf\u0c82\u0ca6 50 \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f \u0cae\u0cbe\u0ca1\u0cc1\u0cb5 \u0cae\u0cbe\u0cab\u0cbf\u0caf\u0cbe\u0ca6 \u0cb2\u0cc0\u0ca1\u0cb0\u0ccd\u200c\u0c97\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb5\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc2\u0c82\u0ca1\u0cbe \u0c95\u0cbe\u0caf\u0ccd\u0ca6\u0cc6 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0cb0\u0cc6, \u0c85\u0cb5\u0cb0\u0cbf\u0c97\u0cc6 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0cb8\u0c82\u0ca6\u0cc7\u0cb6 \u0cb0\u0cb5\u0cbe\u0ca8\u0cbf\u0cb8\u0cbf\u0ca6\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cb0\u0cc1.", "\u0c85\u0cb2\u0ccd\u0cb2\u0ca6\u0cc7 \u0c89\u0c97\u0cbe\u0c82\u0ca1\u0cbe\u0ca6\u0c82\u0ca4\u0cb9 \u0ca6\u0cc7\u0cb6\u0c97\u0cb3\u0cbf\u0c82\u0ca6 \u0cad\u0cbe\u0cb0\u0ca4\u0c95\u0ccd\u0c95\u0cc6 \u0cb5\u0cbf\u0ca6\u0ccd\u0caf\u0cbe\u0cad\u0ccd\u0caf\u0cbe\u0cb8\u0ca6 \u0ca8\u0cc6\u0caa\u0ca6\u0cb2\u0ccd\u0cb2\u0cbf \u0cac\u0cb0\u0cc1\u0cb5 \u0caf\u0cc1\u0cb5\u0c95\u0cb0\u0cc1 \u0cae\u0cbe\u0ca4\u0ccd\u0cb0\u0cc6\u0c97\u0cb3 \u0cb0\u0cc2\u0caa\u0ca6\u0cb2\u0ccd\u0cb2\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u00a0\u0c92\u0cac\u0ccd\u0cac \u0cae\u0cb9\u0cbf\u0cb3\u0cc6 \u0cb2\u0c95\u0ccd\u0cb8\u0ccd\u200c \u0cb8\u0ccb\u0caa\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc6\u0cc2\u0c95\u0cc7\u0ca8\u0ccd\u200c \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cc1 \u0cac\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c95\u0cb3\u0cc6\u0ca6 \u0c8e\u0cb0\u0ca1\u0cc1 \u0cae\u0cc2\u0cb0\u0cc1 \u0cb5\u0cb0\u0ccd\u0cb7\u0ca6\u0cb2\u0ccd\u0cb2\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0cb0\u0cbe\u0c95\u0cc6\u0c9f\u0ccd\u200c \u0cb5\u0ccd\u0caf\u0cbe\u0caa\u0c95\u0cb5\u0cbe\u0c97\u0cbf \u0cb9\u0cac\u0ccd\u0cac\u0cbf\u0ca6\u0cc6. \u0caa\u0c82\u0c9c\u0cbe\u0cac\u0ccd\u200c\u0ca8\u0cb2\u0ccd\u0cb2\u0cbf \u0cb8\u0cb0\u0ccd\u0c95\u0cbe\u0cb0\u0cbf \u0c89\u0ca6\u0ccd\u0caf\u0ccb\u0c97\u0cbf\u0c97\u0cb3\u0cc2 \u0c95\u0c9a\u0cc7\u0cb0\u0cbf\u0c97\u0cc6 \u0cac\u0cb0\u0cac\u0cc7\u0c95\u0cbe\u0ca6\u0cb0\u0cc6 \u0ca1\u0ccd\u0cb0\u0c97\u0ccd\u0cb8\u0ccd\u200c \u0ca4\u0caa\u0cbe\u0cb8\u0ca3\u0cc6\u0c97\u0cc6 \u0c92\u0cb3\u0c97\u0cbe\u0c97\u0cc1\u0cb5 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c87\u0ca6\u0cc6. \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf\u0caf\u0cc2 \u0c85\u0c82\u0ca4\u0cb9 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0cac\u0cb0\u0ca6\u0c82\u0ca4\u0cc6 \u0c95\u0ca0\u0ca3\u0cbf \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0c92\u0ca4\u0ccd\u0ca4\u0cbe\u0caf\u0cbf\u0cb8\u0cbf\u0ca6\u0cb0\u0cc1.\u00a0", "\u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cbf\u0ca8 \u0cac\u0ca8\u0ccd\u0ca8\u0cc7\u0cb0\u0cc1\u0c98\u0c9f\u0ccd\u0c9f\u0ca6 \u0cab\u0cbe\u0cb0\u0c82\u0c97\u0cb3\u0cb2\u0ccd\u0cb2\u0cbf\u0caf\u0cc7 \u0ca8\u0cc8\u0c9c\u0cbf\u0cb0\u0cbf\u0caf\u0cbe\u0ca6\u0cbf\u0c82\u0ca6 \u0c97\u0cbe\u0c82\u0c9c\u0cbe, \u0c95\u0cc6\u0cc2\u0c95\u0cc6\u0ca8\u0ccd\u200c \u0cac\u0cc0\u0c9c \u0ca4\u0c82\u0ca6\u0cc1 \u0cac\u0cc6\u0cb3\u0cc6\u0caf\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c95\u0cc7\u0cb0\u0cb3 \u0cb8\u0cb0\u0ccd\u0c95\u0cbe\u0cb0 \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cab\u0cbf\u0caf\u0cbe \u0cb5\u0cbf\u0cb0\u0cc1\u0ca6\u0ccd\u0ca7 \u0c95\u0ca0\u0cbf\u0ca3 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cc1 \u0cb5\u0cbf\u0cb6\u0cc7\u0cb7 \u0ca4\u0ca8\u0cbf\u0c96\u0cbe \u0ca4\u0c82\u0ca1 \u0cb9\u0cbe\u0c97\u0cc2 \u0c95\u0ccb\u0cb0\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cb5\u0cbe\u0ca6 \u0cae\u0cbe\u0ca1\u0cb2\u0cc1 \u0ca4\u0cb0\u0cac\u0cc7\u0ca4\u0cbf \u0caa\u0ca1\u0cc6\u0ca6 \u0cb5\u0c95\u0cc0\u0cb2\u0cb0 \u0ca4\u0c82\u0ca1\u0cb5\u0ca8\u0ccd\u0ca8\u0cc2 \u0ca8\u0cc7\u0cae\u0cbf\u0cb8\u0cbf\u0ca6\u0cc6. \u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf\u0caf\u0cc2 \u0c85\u0ca6\u0cc7 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cb5\u0cbf\u0cb6\u0cc7\u0cb7 \u0ca4\u0ca8\u0cbf\u0c96\u0cbe \u0ca4\u0c82\u0ca1 \u0cb0\u0c9a\u0cbf\u0cb8\u0cc1\u0cb5\u0c82\u0ca4\u0cc6 \u0c86\u0c97\u0ccd\u0cb0\u0cb9\u0cbf\u0cb8\u0cbf\u0ca6\u0cb0\u0cc1.\u00a0", "\u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f \u0caa\u0ccd\u0cb0\u0c95\u0cb0\u0ca3\u0ca6\u0cb2\u0ccd\u0cb2\u0cbf \u0cad\u0cbe\u0c97\u0cbf\u0caf\u0cbe\u0ca6\u0cb5\u0cb0\u0ca8\u0ccd\u0ca8\u0cc1 \u0caa\u0cca\u0cb2\u0cbf\u0cb8\u0cb0\u0cc1 \u0cac\u0c82\u0ca7\u0cbf\u0cb8\u0cbf\u0ca6\u0cb0\u0cc2 \u0cb9\u0ca6\u0cbf\u0ca8\u0cc8\u0ca6\u0cc1 \u0ca6\u0cbf\u0ca8\u0ca6\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc6 \u0cac\u0cc7\u0cb2\u0ccd\u200c\u0cae\u0cc7\u0cb2\u0cc6 \u0cb9\u0cca\u0cb0\u0c97\u0cc6 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cae\u0ca4\u0ccd\u0ca4\u0cc6 \u0c85\u0ca6\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c85\u0cb5\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0c95\u0ca0\u0cbf\u0ca3 \u0c95\u0cbe\u0ca8\u0cc2\u0ca8\u0cc1 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cc1\u0cb5\u0cc1\u0ca6\u0cc1 \u0c85\u0c97\u0ca4\u0ccd\u0caf\u0cb5\u0cbf\u0ca6\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1.\u00a0", "\u0c86\u0cb0\u0ccb\u0c97\u0ccd\u0caf \u0c87\u0cb2\u0cbe\u0c96\u0cc6\u0caf\u0cb5\u0cb0\u0cc1 \u0cb8\u0cc1\u0ca4\u0ccd\u0ca4\u0ccb\u0cb2\u0cc6 \u0cb9\u0cca\u0cb0\u0ca1\u0cbf\u0cb8\u0cbf \u0caa\u0cca\u0cb2\u0cbf\u0cb8\u0ccd\u200c \u0c87\u0cb2\u0cbe\u0c96\u0cc6 \u0cb8\u0cb0\u0cbf\u0caf\u0cbe\u0c97\u0cbf \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb5\u0cbf\u0cb7\u0cbe\u0ca6 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0cc6. \u0c87\u0ca6\u0cc1 \u0cb9\u0cbe\u0cb8\u0ccd\u0caf\u0cbe\u0cb8\u0ccd\u0caa\u0ca6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0cac\u0cbf\u0c9c\u0cc6\u0caa\u0cbf\u0caf \u0c85\u0cb0\u0cb5\u0cbf\u0c82\u0ca6 \u0cb2\u0cbf\u0c82\u0cac\u0cbe\u0cb5\u0cb3\u0cbf, \u0cb5\u0cbf. \u0cb8\u0cca\u0cae\u0ca3\u0ccd\u0ca3, \u0cb0\u0cb5\u0cbf \u0cb8\u0cc1\u0cac\u0ccd\u0cb0\u0cae\u0ca3\u0ccd\u0caf, \u0c86\u0cb0\u0ccd\u200c. \u0caa\u0cc2\u0cb0\u0ccd\u0ca3\u0cbf\u0cae\u0cbe, \u0ca1\u0cbe. \u0c85\u0cb6\u0ccd\u0cb5\u0ca4\u0ccd\u0ca5\u0ccd \u0ca8\u0cbe\u0cb0\u0cbe\u0caf\u0ca3 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8 \u0c8e\u0ca8\u0ccd\u200c.\u0c8e. \u0cb9\u0ccd\u0caf\u0cbe\u0cb0\u0cbf\u0cb8\u0ccd\u200c \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc1.\u00a0", "\u0ca1\u0ccd\u0cb0\u0c97\u0ccd\u0cb8\u0ccd\u200c \u0caa\u0ca4\u0ccd\u0ca4\u0cc6 \u0cb9\u0c9a\u0ccd\u0c9a\u0cc1\u0cb5 \u0c9c\u0cb0\u0ccd\u0cae\u0ca8\u0ccd\u200c \u0ca8\u0cbe\u0caf\u0cbf:\u00a0\u0c89\u0caa \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0ca1\u0cbe.\u0c9c\u0cbf. \u0caa\u0cb0\u0cae\u0cc7\u0cb6\u0ccd\u0cb5\u0cb0\u0ccd\u200c \u0ca4\u0cbe\u0cb5\u0cc1 \u0c9c\u0cb0\u0ccd\u0cae\u0ca8\u0cbf\u0c97\u0cc6 \u0cb9\u0ccb\u0ca6\u0cbe\u0c97 \u0c85\u0cb2\u0ccd\u0cb2\u0cbf\u0ca8 \u0ca8\u0cbe\u0caf\u0cbf \u0cac\u0c82\u0ca6\u0cc1 \u0c85\u0cb5\u0cb0\u0ca8\u0ccd\u0ca8\u0cc1 \u0cae\u0cc2\u0cb8\u0cbf \u0ca8\u0ccb\u0ca1\u0cbf\u0ca4\u0c82\u0ca4\u0cc6, \u0c86 \u0ca8\u0cbe\u0caf\u0cbf \u0c95\u0ca8\u0cbf\u0cb7\u0ccd\u0ca0 \u0c86\u0cb0\u0cc1 \u0ca4\u0cbf\u0c82\u0c97\u0cb3 \u0cae\u0cc1\u0c82\u0c9a\u0cc6 \u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0cae\u0cbe\u0ca6\u0c95 \u0ca6\u0ccd\u0cb0\u0cb5\u0ccd\u0caf \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0caa\u0ca4\u0ccd\u0ca4\u0cc6 \u0cb9\u0c9a\u0ccd\u0c9a\u0cc1\u0ca4\u0ccd\u0ca4\u0ca6\u0cc6\u0caf\u0c82\u0ca4\u0cc6 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cb0\u0cc1. \u0c86 \u0ca8\u0cbe\u0caf\u0cbf\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf\u0c95\u0ccd\u0c95\u0cc2 \u0ca4\u0cb0\u0cc6\u0cb8\u0cbf \u0c8e\u0c82\u0ca6\u0cc1 \u0c85\u0cb0\u0cb5\u0cbf\u0c82\u0ca6 \u0cb2\u0cbf\u0c82\u0cac\u0cbe\u0cb5\u0cb3\u0cbf \u0cb8\u0cb2\u0cb9\u0cc6 \u0ca8\u0cc0\u0ca1\u0cbf\u0ca6\u0cb0\u0cc1. \u0ca8\u0cae\u0ccd\u0cae \u0ca8\u0cbe\u0caf\u0cbf\u0c97\u0cb3\u0cbf\u0c97\u0cc7 \u0ca4\u0cb0\u0cac\u0cc7\u0ca4\u0cbf \u0ca8\u0cc0\u0ca1\u0cbf\u0ca6\u0cb0\u0cc6, \u0c86 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0ca6\u0cc1 \u0caa\u0cb0\u0cae\u0cc7\u0cb6\u0ccd\u0cb5\u0cb0\u0ccd\u200c \u0cb9\u0cc7\u0cb3\u0cbf\u0ca6\u0cb0\u0cc1. \u0ca8\u0cae\u0ccd\u0cae \u0ca8\u0cbe\u0caf\u0cbf\u0c97\u0cb3\u0cc1 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0ca6\u0cb5\u0cb0\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0caa\u0ca4\u0ccd\u0ca4\u0cc6\u0cb9\u0c9a\u0ccd\u0c9a\u0cc1\u0ca4\u0ccd\u0ca4\u0cb5\u0cc6 \u0c8e\u0c82\u0ca6\u0cb0\u0cc1.", "\u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cb0\u0cbe\u0c9f \u0c9c\u0cbe\u0cb2\u0ca6 \u0cac\u0c97\u0ccd\u0c97\u0cc6 \u0caa\u0cca\u0cb2\u0cbf\u0cb8\u0cb0\u0cbf\u0c97\u0cc6 \u0cb8\u0ccd\u0caa\u0cb7\u0ccd\u0c9f\u0cb5\u0cbe\u0c97\u0cbf \u0c97\u0cc6\u0cc2\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0ca6\u0cc2\u0cb0\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0c95\u0ccd\u0cb0\u0cae \u0ca4\u0cc6\u0c97\u0cc6\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbe\u0cb0\u0cc6. \u0c88 \u0cb5\u0ccd\u0caf\u0cb5\u0cb9\u0cbe\u0cb0 \u0cb9\u0cc0\u0c97\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cc6\u0caf\u0cb2\u0cc1 \u0cac\u0cbf\u0c9f\u0ccd\u0c9f\u0cb0\u0cc6, \u0ca6\u0cc7\u0cb6 \u0cb9\u0cbe\u0cb3\u0cc1 \u0cae\u0cbe\u0ca1\u0cb2\u0cc1 \u0caa\u0cbe\u0c95\u0cbf\u0cb8\u0ccd\u0ca4\u0cbe\u0ca8 \u0cac\u0cc7\u0ca1. \u0ca8\u0cb0 \u0cb8\u0ca4\u0ccd\u0ca4 \u0caf\u0cc1\u0cb5 \u0c9c\u0ca8\u0cbe\u0c82\u0c97 \u0cb8\u0cc3\u0cb7\u0ccd\u0ca0\u0cbf \u0cae\u0cbe\u0ca1\u0cbf\u0ca6\u0cb0\u0cc6 \u0ca6\u0cc7\u0cb6 \u0cb9\u0cbe\u0cb3\u0cbe\u0c97\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0cb8\u0c82\u0ca6\u0cc7\u0cb9\u0cb5\u0cbf\u0cb2\u0ccd\u0cb2. \u0c95\u0cb0\u0ccd\u0ca8\u0cbe\u0c9f\u0c95\u0cb5\u0ca8\u0ccd\u0ca8\u0cc1 \u0ca1\u0ccd\u0cb0\u0c97\u0ccd\u0cb8\u0ccd\u200c \u0cab\u0ccd\u0cb0\u0cc0 \u0cb0\u0cbe\u0c9c\u0ccd\u0caf \u0c8e\u0c82\u0ca6\u0cc1 \u0cb9\u0cc7\u0cb3\u0cc1\u0cb5\u0c82\u0ca4\u0cc6 \u0cae\u0cbe\u0ca1\u0cac\u0cc7\u0c95\u0cc1.-\u0cb8\u0cc1\u0cb0\u0cc7\u0cb6\u0ccd\u200c \u0c95\u0cc1\u0cae\u0cbe\u0cb0\u0ccd\u200c, \u0cac\u0cbf\u0c9c\u0cc6\u0caa\u0cbf \u0cb8\u0ca6\u0cb8\u0ccd\u0caf", "\u0ca1\u0ccd\u0cb0\u0c97\u0ccd\u0cb8\u0ccd\u200c \u0cb9\u0cbe\u0cb5\u0cb3\u0cbf \u0c95\u0cc1\u0cb0\u0cbf\u0ca4\u0cc1 \u0cb9\u0cbf\u0cb0\u0cbf\u0caf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cb8\u0cad\u0cc6 \u0c95\u0cb0\u0cc6\u0ca6\u0cc1. \u0c9c\u0cbf\u0cb2\u0ccd\u0cb2\u0cbe \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c8e\u0cb8\u0ccd\u0caa\u0cbf\u0c97\u0cb3\u0cbf\u0c97\u0cc6 \u0cb8\u0cc2\u0c9a\u0ca8\u0cc6 \u0c95\u0cc6\u0cc2\u0ca1\u0cbf, \u0ca1\u0ccd\u0cb0\u0c97\u0ccd\u0cb8\u0ccd\u200c \u0cae\u0cbe\u0cab\u0cbf\u0caf\u0cbe \u0cae\u0c9f\u0ccd\u0c9f \u0cb9\u0cbe\u0c95\u0cc1\u0cb5 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0c85\u0cb5\u0cbe\u0cb0\u0ccd\u0ca1\u0ccd\u200c \u0c95\u0cc6\u0cc2\u0ca1\u0cc1\u0cb5 \u0cae\u0cc2\u0cb2\u0c95 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca8\u0cc0\u0ca1\u0cac\u0cc7\u0c95\u0cc1. \u0c9c\u0cc8\u0cb2\u0cc1\u0c97\u0cb3\u0cbf\u0c97\u0cc2 \u0c85\u0cb5\u0ccd\u0caf\u0cbe\u0cb9\u0ca4\u0cb5\u0cbe\u0c97\u0cbf \u0ca1\u0ccd\u0cb0\u0c97\u0ccd\u0cb8\u0ccd\u200c \u0cb8\u0cbe\u0c97\u0cbe\u0c9f \u0c86\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc2 \u0ca4\u0ca1\u0cc6\u0caf\u0cac\u0cc7\u0c95\u0cc1.-\u0cac\u0cbf.\u0c8e\u0cb8\u0ccd\u200c. \u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7\u0ca6 \u0ca8\u0cbe\u0caf\u0c95.\u00a0", "\u0cb0\u0cbe\u0c9c\u0ccd\u0caf \u0cb8\u0cb0\u0ccd\u0c95\u0cbe\u0cb0 \u0caa\u0cca\u0cb2\u0cbf\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cae\u0ca4\u0ccd\u0ca4\u0cc1 \u0cb6\u0cbe\u0cb2\u0cbe \u0c95\u0cbe\u0cb2\u0cc7\u0c9c\u0cc1 \u0caa\u0ccd\u0cb0\u0cbe\u0c82\u0cb6\u0cc1\u0caa\u0cbe\u0cb2\u0cb0 \u0cb8\u0cad\u0cc6 \u0c95\u0cb0\u0cc6\u0ca6\u0cc1 \u0c95\u0ca0\u0cbf\u0ca3 \u0c8e\u0c9a\u0ccd\u0c9a\u0cb0\u0cbf\u0c95\u0cc6 \u0ca8\u0cc0\u0ca1\u0cac\u0cc7\u0c95\u0cc1. \u0c88 \u0cb0\u0cc0\u0ca4\u0cbf\u0caf \u0c85\u0caa\u0cb0\u0cbe\u0ca7\u0c97\u0cb3\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cc1\u0cb5\u0cb5\u0cb0 \u0cac\u0c97\u0ccd\u0c97\u0cc6 \u0cb6\u0cbf\u0cab\u0cbe\u0cb0\u0cb8\u0ccd\u0cb8\u0cc1 \u0cae\u0cbe\u0ca1\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cb0\u0cc6 \u0cb6\u0cc7\u0c95\u0ca1\u0cbe 50 \u0cb0\u0cb7\u0ccd\u0c9f\u0cc1 \u0c85\u0caa\u0cb0\u0cbe\u0ca7\u0c97\u0cb3\u0cc1 \u0c95\u0ca1\u0cbf\u0cae\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cb5\u0cc6.-\u0c95\u0cc3\u0cb7\u0ccd\u0ca3\u0cbe \u0cb0\u0cc6\u0ca1\u0ccd\u0ca1\u0cbf, \u0c89\u0caa \u0cb8\u0cad\u0cbe\u0ca7\u0ccd\u0caf\u0c95\u0ccd\u0cb7.\u00a0"], "title": "\u0ca1\u0ccd\u0cb0\u0c97\u0ccd\u0cb8\u0ccd\u200c \u0ca6\u0c82\u0ca7\u0cc6\u0c95\u0ccb\u0cb0\u0cb0 \u0cb5\u0cbf\u0cb0\u0cc1\u0ca6\u0ccd\u0ca7 \u0c97\u0cc2\u0c82\u0ca1\u0cbe \u0c95\u0cbe\u0caf\u0ccd\u0ca6\u0cc6"},
{"url": "https://www.udayavani.com/kannada/news/state-news/310472/shirooru-swami", "content": ["\u0c89\u0ca1\u0cc1\u0caa\u0cbf: \u0cb6\u0cc0\u0cb0\u0cc2\u0cb0\u0cc1 \u0cae\u0ca0\u0cbe\u0ca7\u0cc0\u0cb6\u0cb0\u0cc1 \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0ca8 \u0c85\u0cb2\u0c82\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cbf\u0cb8\u0ccd\u0cb8\u0cc0\u0cae\u0cb0\u0cc1. \u0cb5\u0cbe\u0ca6\u0cbf\u0cb0\u0cbe\u0c9c\u0cb0\u0cc1 365 \u0ca6\u0cbf\u0ca8 365 \u0cb5\u0cbf\u0ca7\u0ca6 \u0c85\u0cb2\u0c82\u0c95\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1 \u0c8e\u0c82\u0cac \u0c89\u0cb2\u0ccd\u0cb2\u0cc7\u0c96\u0ca6\u0c82\u0ca4\u0cc6 \u0cb6\u0cc0\u0cb0\u0cc2\u0cb0\u0cc1 \u0cb6\u0ccd\u0cb0\u0cc0\u0c97\u0cb3\u0cc1 \u0c95\u0cc2\u0ca1 \u0cb0\u0cbe\u0cae\u0cbe\u0caf\u0ca3, \u0cae\u0cb9\u0cbe\u0cad\u0cbe\u0cb0\u0ca4, \u0cad\u0cbe\u0c97\u0cb5\u0ca4\u0c97\u0cb3 \u0cb8\u0cb9\u0cbf\u0ca4, \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0ca8\u00a0\u0cb2\u0cc0\u0cb2\u0cbe\u0cae\u0cbe\u0ca8\u0cc1\u0cb7 \u0cb5\u0ccd\u0caf\u0c95\u0ccd\u0ca4\u0cbf\u0ca4\u0ccd\u0cb5\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0cb5\u0cb0\u0cbf\u0cb8\u0cc1\u0cb5 \u0c97\u0ccd\u0cb0\u0c82\u0ca5\u0c97\u0cb3\u00a0 \u0c86\u0ca7\u0cbe\u0cb0\u0ca6\u0cb2\u0ccd\u0cb2\u0cbf\u00a0 \u0ca6\u0cc3\u0cb6\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c95\u0cb2\u0ccd\u0caa\u0cbf\u0cb8\u0cbf \u0ca6\u0cbf\u0ca8\u0c95\u0ccd\u0c95\u0cca\u0c82\u0ca6\u0cc1 \u0cac\u0c97\u0cc6\u0caf\u0cb2\u0ccd\u0cb2\u0cbf \u0c95\u0cc3\u0cb7\u0ccd\u0ca3\u0ca8\u0ca8\u0ccd\u0ca8\u0cc1 \u0c85\u0cb2\u0c82\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c85\u0cb2\u0ccd\u0cb2\u0ca6\u0cc6, \u0cb6\u0ccd\u0cb0\u0cc0 \u0cb2\u0c95\u0ccd\u0cb7\u0ccd\u0cae\u0cc0\u0cb5\u0cb0\u0ca4\u0cc0\u0cb0\u0ccd\u0ca5\u0cb0\u0cbf\u0c97\u0cc6 \u0cb8\u0c82\u0c97\u0cc0\u0ca4, \u0cb8\u0c82\u0c97\u0cc0\u0ca4\u0ccb\u0caa\u0c95\u0cb0\u0ca3\u0c97\u0cb3 \u0cae\u0cc7\u0cb2\u0cc6 \u0c85\u0caa\u0cbe\u0cb0 \u0c86\u0cb8\u0c95\u0ccd\u0ca4\u0cbf. 1982\u0cb0\u0cbf\u0c82\u0ca6 \u0cb5\u0cbf\u0cb5\u0cbf\u0ca7 \u0cb0\u0cc0\u0ca4\u0cbf\u0caf \u0cb8\u0c82\u0c97\u0cc0\u0ca4\u0ccb\u0caa\u0c95\u0cb0\u0ca3\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cb0\u0cc1. \u0c88\u0c97 \u0c85\u0cb5\u0cc1\u0c97\u0cb3 \u0cb8\u0c82\u0c96\u0ccd\u0caf\u0cc6 \u0ca8\u0cc2\u0cb0\u0cbe\u0cb0\u0cc1. \u0c87\u0ca6\u0cb0\u0cb2\u0ccd\u0cb2\u0cbf \u0cb5\u0cc0\u0ca3\u0cc6, \u0cb8\u0cbf\u0ca4\u0cbe\u0cb0\u0ccd\u200c, \u0ca4\u0cac\u0cb2\u0cbe, \u0cae\u0cc3\u0ca6\u0c82\u0c97, \u0ca8\u0cbe\u0c97\u0cb8\u0ccd\u0cb5\u0cb0, \u0cb8\u0ccd\u0caf\u0cbe\u0c95\u0cc6\u0cc2\u0cab\u0ccb\u0ca8\u0ccd\u200c, \u0c95\u0ccd\u0cb2\u0cbe\u0cb0\u0ccb\u0ca8\u0cc6\u0c9f\u0ccd\u200c \u0cb9\u0cc0\u0c97\u0cc6 \u0ca6\u0cc7\u0cb6 \u0cb5\u0cbf\u0ca6\u0cc7\u0cb6\u0c97\u0cb3 \u0cb8\u0c82\u0c97\u0cc0\u0ca4\u0ccb\u0caa\u0c95\u0cb0\u0ca3\u0c97\u0cb3\u0cc1 \u0c85\u0cb5\u0cb0 \u0cb8\u0c82\u0c97\u0ccd\u0cb0\u0cb9\u0ca6\u0cb2\u0ccd\u0cb2\u0cbf\u0cb5\u0cc6. 2,600 \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf \u0ca7\u0ccd\u0cb5\u0ca8\u0cbf \u0cb9\u0cca\u0cb0\u0cb8\u0cc2\u0cb8\u0cc1\u0cb5 \u0c92\u0c82\u0ca6\u0cc1 \u0c95\u0cbf\u0c9f\u0ccd\u200c \u0c87\u0ca6\u0cc6. \u0c87\u0ca6\u0cb0\u0cb2\u0ccd\u0cb2\u0cbf \u0c95\u0cbe\u0ca1\u0cbf\u0ca8\u0cb2\u0ccd\u0cb2\u0cbf \u0cb9\u0c95\u0ccd\u0c95\u0cbf\u0c97\u0cb3 \u0c9a\u0cbf\u0cb2\u0cbf\u0caa\u0cbf\u0cb2\u0cbf\u0caf\u0cbf\u0c82\u0ca6 \u0cb9\u0cbf\u0ca1\u0cbf\u0ca6\u0cc1 \u0cb9\u0cbf\u0c82\u0ca6\u0cbf\u0ca8 \u0c95\u0cbe\u0cb2\u0ca6 \u0cb2\u0cc6\u0c97\u0ccd\u200c \u0cb9\u0cbe\u0cb0\u0ccd\u0cae\u0ccb\u0ca8\u0cbf\u0caf\u0c82 \u0ca4\u0ca8\u0c95\u0ca6 \u0cb5\u0cbf\u0cb5\u0cbf\u0ca7 \u0ca7\u0ccd\u0cb5\u0ca8\u0cbf\u0c97\u0cb3\u0cbf\u0cb5\u0cc6. \u0c86\u0caf\u0cbe \u0cb8\u0c82\u0c96\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0ca8\u0cc6\u0ca8\u0caa\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0cb8\u0cbe\u0c95\u0cc1, \u0ca7\u0ccd\u0cb5\u0ca8\u0cbf \u0ca4\u0c82\u0ca4\u0cbe\u0ca8\u0cc6 \u0cb9\u0cca\u0cb0\u0cb9\u0cca\u0cae\u0ccd\u0cae\u0cc1\u0ca4\u0ccd\u0ca4\u0ca6\u0cc6.\u0caf\u0cbe\u0cb5\u0cc1\u0ca6\u0cbe\u0ca6\u0cb0\u0cc2 \u0c92\u0c82\u0ca6\u0cc1 \u0cb9\u0cca\u0cb8 \u0c89\u0caa\u0c95\u0cb0\u0ca3\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cbf\u0ca6\u0cb0\u0cc6 \u0c85\u0ca6\u0cb0 \u0c95\u0cc1\u0cb0\u0cbf\u0ca4\u0cc1 \u0c95\u0cc2\u0ca1\u0cb2\u0cc7 \u0cb5\u0cbf\u0c9a\u0cbe\u0cb0\u0ca3\u0cc6 \u0ca8\u0ca1\u0cc6\u0cb8\u0cbf \u0cb9\u0ca3 \u0ca4\u0cc6\u0ca4\u0ccd\u0ca4\u0cc1\u00a0\u0c96\u0cb0\u0cc0\u0ca6\u0cbf\u0cb8\u0cc1\u0cb5\u0cc1\u0ca6\u0cc1 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0caf\u0cb5\u0cb0 \u0cb5\u0cc8\u0c96\u0cb0\u0cbf. \u0caa\u0ccd\u0caf\u0cbe\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c90\u0ca6\u0cc1 \u0cb5\u0cc8\u0cb5\u0cbf\u0ca7\u0ccd\u0caf\u0c97\u0cb3\u0cbf\u0cb5\u0cc6. 25\u0cb0\u0cbf\u0c82\u0ca6 30 \u0cb2.\u0cb0\u0cc2. \u0cae\u0ccc\u0cb2\u0ccd\u0caf\u0ca6 \u0cb8\u0c82\u0c97\u0cc0\u0ca4\u0ccb\u0caa\u0c95\u0cb0\u0ca3\u0c97\u0cb3\u0cc1 \u0c85\u0cb5\u0cb0 \u0cb8\u0c82\u0c97\u0ccd\u0cb0\u0cb9\u0ca6\u0cb2\u0ccd\u0cb2\u0cbf\u0cb5\u0cc6. \u0c95\u0ca1\u0cb2\u0cb2\u0ccd\u0cb2\u0cbf \u0c88\u0c9c\u0cbf \u0cb5\u0cbf\u0cb6\u0ccd\u0cb5 \u0ca6\u0cbe\u0c96\u0cb2\u0cc6 \u0cae\u0cbe\u0ca1\u0cbf\u0cb0\u0cc1\u0cb5 \u0c97\u0ccb\u0caa\u0cbe\u0cb2\u00a0\u0c96\u0cbe\u0cb0\u0ccd\u0cb5\u0cbf\u0c97\u0cc6 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca8\u0cc0\u0ca1\u0cc1\u0cb5 \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0c85\u0cb5\u0cb0\u0cca\u0c82\u0ca6\u0cbf\u0c97\u0cc6 \u0cae\u0cc8\u0cb2\u0cc1\u0c97\u0c9f\u0ccd\u0c9f\u0cb2\u0cc6 \u0c88\u0c9c\u0cbf \u0c85\u0cb2\u0ccd\u0cb2\u0cc2 \u0ca4\u0cae\u0ccd\u0cae\u0caa\u0ccd\u0cb0\u0cbe\u0cb5\u0cc0\u0ca3\u0ccd\u0caf \u0cae\u0cc6\u0cb0\u0cc6\u0ca6\u0cbf\u0ca6\u0ccd\u0ca6\u0cb0\u0cc1. 2008\u0cb0 \u0cb8\u0cc2\u0cb0\u0ccd\u0caf\u0c97\u0ccd\u0cb0\u0cb9\u0ca3\u0ca6\u0c82\u0ca6\u0cc1 \u0cb8\u0cae\u0cc1\u0ca6\u0ccd\u0cb0\u0ca6\u0cb2\u0ccd\u0cb2\u0cbf 3 \u0c97\u0c82\u0c9f\u0cc6 \u0cb8\u0cc2\u0cb0\u0ccd\u0caf\u0cbe\u0cad\u0cbf\u0cae\u0cc1\u0c96\u0cb5\u0cbe\u0c97\u0cbf \u0cb6\u0cb5\u0cbe\u0cb8\u0ca8\u0ca6\u0cb2\u0ccd\u0cb2\u0cbf\u00a0\u0cae\u0cb3\u0cc6\u0c97\u0cbe\u0c97\u0cbf \"\u0caa\u0cb0\u0ccd\u0c9c\u0ca8\u0ccd\u0caf\u0cae\u0c82\u0ca4\u0ccd\u0cb0' \u0c9c\u0caa\u0cbf\u0cb8\u0cbf\u0ca6\u0ccd\u0ca6\u0cb0\u0cc1.\u0cb6\u0cbf\u0c95\u0ccd\u0cb7\u2002\u0ca3, \u0c95\u0cb2\u0cc6\u0c97\u0cc6 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9: \u0cb9\u0cb2\u0cb5\u0cbe\u0cb0\u0cc1 \u0cb6\u0cbe\u0cb2\u0cc6\u0c97\u0cb3 \u0cac\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0c9c\u0ca8\u0cc6\u0c97\u0cc6 \"\u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u2002\u0cb5\u0cbf\u0ca6\u0ccd\u0caf\u0cbe\u0ca8\u0cbf\u0ca7\u0cbf' \u0caf\u0ccb\u0c9c\u0ca8\u0cc6 \u0cb0\u0cc2\u0caa\u0cbf\u0cb8\u0cbf, \u0c85\u0ca6\u0cb0 \u0cae\u0cc2\u0cb2\u0c95 35 \u0cb2\u0c95\u0ccd\u0cb7 \u0cb0\u0cc2.\u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0cb5\u0cc7\u0ca4\u0ca8 \u0cb5\u0cbf\u0ca4\u0cb0\u0ca3\u0cc6 \u0cae\u0cbe\u0ca1\u0cbf\u0cb0\u0cc1\u0cb5 \u0cb9\u0cc6\u0c97\u0ccd\u0c97\u0cb3\u0cbf\u0c95\u0cc6 \u0cb6\u0cc0\u0cb0\u0cc2\u0cb0\u0cc1 \u0cb6\u0ccd\u0cb0\u0cc0\u0c97\u0cb3\u0ca6\u0ccd\u0ca6\u0cc1. \u0cb6\u0cc0\u0cb0\u0cc2\u0cb0\u0cc1 \u0cae\u0cc2\u0cb2\u0cae\u0ca0\u0ca6 \u0cb8\u0cae\u0cc0\u0caa\u0ca6 \u0cb9\u0cb0\u0cbf\u0c96\u0c82\u0ca1\u0cbf\u0c97\u0cc6 \u0cb6\u0cbe\u0cb2\u0cc6\u0c97\u0cc6 \u0cb8\u0ccd\u0cb5\u0cbe\u0c97\u0ca4 \u0c97\u0ccb\u0caa\u0cc1\u0cb0 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6. \u0c95\u0cb2\u0ccb\u0caa\u0cbe\u0cb8\u0c95\u0cb0\u0cbe\u0ca6 \u0cb6\u0ccd\u0cb0\u0cc0\u0caa\u0cbe\u0ca6\u0cb0\u0cc1, \u0cb8\u0cbe\u0c82\u0cb8\u0ccd\u0c95\u0cc3\u0ca4\u0cbf\u0c95 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae\u0c97\u0cb3\u0cbf\u0c97\u0cc6 \u0cb5\u0cbf\u0cb6\u0cc7\u0cb7 \u0caa\u0ccd\u0cb0\u0ccb\u0ca4\u0ccd\u0cb8\u0cbe\u0cb9 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0caf\u0c95\u0ccd\u0cb7\u0c97\u0cbe\u0ca8 \u0ca4\u0c82\u0ca1\u0c97\u0cb3\u0cc1 200\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0caa\u0ccd\u0cb0\u0ca6\u0cb0\u0ccd\u0cb6\u0ca8 \u0ca8\u0cc0\u0ca1\u0cbf\u0cb5\u0cc6. \u0cb6\u0cbf\u0cb5\u0cae\u0ca3\u0cbf, \u0caa\u0ccd\u0cb0\u0cb5\u0cc0\u0ca3\u0ccd\u200c \u0c97\u0ccb\u0ca1\u0cbfV\u0c82\u0ca1\u0cbf \u0c85\u0cb5\u0cb0\u0c82\u0ca5 \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0c95\u0cb2\u0cbe\u0cb5\u0cbf\u0ca6\u0cb0\u0cc1 \u0c95\u0cb2\u0cbe\u0cb8\u0cc7\u0cb5\u0cc6 \u0cb8\u0cae\u0cb0\u0ccd\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0cb5\u0cb0\u00a0\u00a0\u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf 4 \u0cac\u0cbe\u0cb0\u0cbf \u0ca8\u0cbe\u0c97\u0cae\u0c82\u0ca1\u0cb2\u0ccb\u0ca4\u0ccd\u0cb8\u0cb5 \u0ca8\u0ca1\u0cc6\u0ca6\u0cbf\u0cb0\u0cc1\u0cb5\u0cc1\u0ca6\u0cc1 \u0ca6\u0cbe\u0c96\u0cb2\u0cc6\u2002. \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0cad\u0c95\u0ccd\u0ca4\u0cbe\u0c97\u0ccd\u0cb0\u0cc7\u0cb8\u0cb0 \u0c95\u0ca8\u0c95\u0ca6\u0cbe\u0cb8\u0cb0 \u0c9c\u0caf\u0c82\u0ca4\u0cbf\u0caf\u0ca8\u0ccd\u0ca8\u0cc1 \u0ca6\u0cc6\u0cc2\u0ca1\u0ccd\u0ca1\u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c86\u0c9a\u0cb0\u0cbf\u0cb8\u0cb2\u0cbe\u2002\u0caf\u0cbf\u0ca4\u0cc1. \u0c8e\u0cb0\u0ca1\u0cc1 \u0cac\u0cbe\u0cb0\u0cbf \u0ca4\u0cbf\u0cb0\u0cc1\u0caa\u0ca4\u0cbf \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8 \u0ca6\u0cc7\u0cb5\u0cb0\u0cbf\u0c97\u0cc6 \u0c95\u0cb2\u0ccd\u0caf\u0cbe\u0ca3\u0ccb\u0ca4\u0ccd\u0cb8\u0cb5, 25 \u0cac\u0cbe\u0cb0\u0cbf \u0c85\u0c96\u0c82\u0ca1 \u0cb8\u0caa\u0cca\u00a4\u00e0\u0ca4\u0ccd\u0cb8\u0cb5 \u0ca8\u0ca1\u0cc6\u0ca6\u0cbf\u0cb0\u0cc1 \u0cb5\u0cc1\u0ca6\u0cc1 \u0cb5\u0cbf\u0cb6\u0cc7\u0cb7. \u0c85\u0c82\u0ca4\u0cb0\u0ccd\u0c9c\u0cbe\u0cb2\u0ca6 \u0cae\u0cc2\u0cb2\u0c95 \u0c9c\u0c97\u0ca4\u0ccd\u0ca4\u0cbf\u0ca8\u0cc6\u0cb2\u0ccd\u0cb2\u0cc6\u0ca1\u0cc6 \u0c87\u0cb0\u0cc1\u0cb5 \u0cad\u0c95\u0ccd\u0ca4\u0cb0\u0cbf\u0c97\u0cc6 \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0caa\u0cc2\u0c9c\u0cc6\u0caf \u0cb5\u0cc8\u0cad\u0cb5, \u0caa\u0ccd\u0cb0\u0cb5\u0c9a\u0ca8\u0cb5\u0ca8\u0ccd\u0ca8\u0cc1 \u0cac\u0cbf\u0ca4\u0ccd\u0ca4\u0cb0\u0cbf\u0cb8\u0cc1\u0cb5 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cbf\u0ca6\u0cb0\u0cc1. \u0c85\u0cac\u0cbej\u0cb0\u0ca3\u0ccd\u0caf \u0c89\u0ca1\u0cc1\u0caa\u0cbf\u0caf \u0caa\u0ccc\u0cb0\u0cbe\u0ca3\u0cbf\u0c95 \u0c95\u0ca4\u0cc6\u0caf\u0ca8\u0ccd\u0ca8\u0cc1 \u0cb8\u0cbe\u0cb0\u0cc1\u0cb5 \u0caa\u0ccd\u0cb0\u0cbe\u0c9a\u0cc0\u0ca8 \u0ca4\u0cbe\u0ca3. \u0c89\u0ca1\u0cc1\u0caa\u0cbf \u0ca8\u0c97\u0cb0\u0ca6 \u0caa\u0cc2\u0cb0\u0ccd\u0ca3\u0caa\u0ccd\u0cb0\u0c9c\u0ccd\u0c9e \u0c95\u0cbe\u0cb2\u0cc7\u0c9c\u0cbf\u0ca8 \u0c86\u0cb5\u0cb0\u0ca3\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c87\u0ca6\u0cc1 \u0cb6\u0cc0\u0cb0\u0cc2\u0cb0\u0cc1 \u0cae\u0ca0\u0c95\u0ccd\u0c95\u0cc6 \u0cb8\u0cc7\u0cb0\u0cbf\u0ca6 \u0cb8\u0ccd\u0ca5\u0cb3. \u0c87\u0cb2\u0ccd\u0cb2\u0cbf\u0ca8 \u0ca8\u0cbe\u0c97\u0ca8\u0c97\u0cc1\u0ca1\u0cbf\u0caf\u0ca8\u0ccd\u0ca8\u0cc1 \u0c85\u0cb7\u0ccd\u0c9f\u0caa\u0c9f\u0ccd\u0c9f\u0cbf\u0caf\u0cbe\u0c95\u0cc3\u0ca4\u0cbf\u0caf\u0cb2\u0ccd\u0cb2\u0cbf \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0caa\u0ca1\u0cbf\u0cb8\u0cbf\u0ca6\u0cb6\u0ccd\u0cb0\u0cc0\u0caa\u0cbe\u0ca6\u0cb0\u0cc1 \u0cb8\u0cb0\u0ccb\u0cb5\u0cb0\u0cb5\u0ca8\u0ccd\u0ca8\u0cc2 \u0c85\u0cad\u0cbf\u0cb5\u0cc3\u0ca6\u0ccd\u0ca7\u0cbf\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u00a0\u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3 \u0c86\u0cb0\u0ccb\u0c97\u0ccd\u0caf \u0ca8\u0cbf\u0ca7\u0cbf: \u0cb0\u0ccb\u0c97\u0cbf\u0caf \u0cac\u0ca6\u0cc1\u0c95\u0cbf\u0c97\u0cc6 \u0c86\u0cb0\u0ccd\u0ca5\u0cbf\u0c95 \u0cb8\u0cae\u0cb8\u0ccd\u0caf\u0cc6 \u0cae\u0cbe\u0cb0\u0c95\u0cb5\u0cbe\u0c97\u0cac\u0cbe\u0cb0\u0ca6\u0cc1 \u0c8e\u0c82\u0cac \u0c89\u0ca6\u0ccd\u0ca6\u0cc7\u0cb6\u0ca6\u0cbf\u0c82\u0ca6 \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3 \u0c86\u0cb0\u0ccb\u0c97\u0ccd\u0caf \u0ca8\u0cbf\u0ca7\u0cbf\u0caf\u0ca8\u0ccd\u0ca8\u0cc1 \u0c86\u0cb0\u0c82\u0cad\u0cbf\u0cb8\u0cbf \u0caa\u0ccd\u0cb0\u0ca4\u0cbf \u0ca4\u0cbf\u0c82\u0c97\u0cb3 \u0c85\u0c82\u0ca4\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 30\u0cb0\u0cbf\u0c82\u0ca6 35 \u0cb0\u0ccb\u0c97\u0cbf\u0c97\u0cb3\u0cbf\u0c97\u0cc6 5 \u0cb2\u0c95\u0ccd\u0cb7 \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c86\u0cb8\u0ccd\u0caa\u0ca4\u0ccd\u0cb0\u0cc6 \u0cb5\u0cc6\u0c9a\u0ccd\u0c9a\u0c95\u0ccd\u0c95\u0cbe\u0c97\u0cbf \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0c95\u0cc3\u0cb7\u0ccd\u0ca3 \u0cae\u0ca0\u0ca6 \u0c87\u0ca4\u0cbf\u0cb9\u0cbe\u0cb8\u0ca6\u0cb2\u0ccd\u0cb2\u0cc7 \u0cae\u0cca\u0ca6\u0cb2\u0cc1. \u0ca4\u0cae\u0ccd\u0cae 2 \u0cb5\u0cb0\u0ccd\u0cb7\u0c97\u0cb3 \u0caa\u0cb0\u0ccd\u0caf\u0cbe\u0caf\u0ca6 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 1 \u0c95\u0ccb\u0c9f\u0cbf \u0cb0\u0cc2.\u0c97\u0cb3\u0ca8\u0ccd\u0ca8\u0cc1 \u0c95\u0cc7\u0cb5\u0cb2 \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0c86\u0cb0\u0ccb\u0c97\u0ccd\u0caf \u0ca8\u0cbf\u0ca7\u0cbf\u0c97\u0cbe\u0c97\u0cbf \u0cb5\u0ccd\u0caf\u0caf\u0cbf\u0cb8\u0cbf\u0ca6\u0ccd\u0ca6\u0cc1\u00a0 \u0cb6\u0ccd\u0cb0\u0cc0\u0c97\u0cb3 \u0cb8\u0cae\u0cbe\u0c9c\u0cae\u0cc1\u0c96\u0cc0 \u0c9a\u0cbf\u0c82\u0ca4\u0ca8\u0cc6\u0c97\u0cc6\u0cc2\u0c82\u0ca6\u0cc1 \u0ca8\u0cbf\u0ca6\u0cb0\u0ccd\u0cb6\u0ca8. \u2002\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb9\u0cc6\u0ca6\u0ccd\u0ca6\u0cbe\u0cb0\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0cb0\u0c82\u0ca4\u0cb0\u0cb5\u0cbe\u0c97\u0cbf\u0cb8\u0c82\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0caa\u0c98\u0cbe\u0ca4\u0c97\u0cb3\u0cb2\u0ccd\u0cb2\u0cbf \u0c86\u0ccd\u0caf\u0c82\u0cac\u0cc1\u0cb2\u0cc6\u0ca8\u0ccd\u0cb8\u0ccd\u200c\u0ca8 \u0c95\u0cc6\u0cc2\u0cb0\u0ca4\u0cc6\u0caf\u0cbf\u0c82\u0ca6\u0cbe\u0c97\u0cbf \u0ca4\u0cc6\u0cc2\u0c82\u0ca6\u0cb0\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0c97\u0cae\u0ca8\u0cbf\u0cb8\u0cbf\u0ca6 \u0cb6\u0ccd\u0cb0\u0cc0\u0caa\u0cbe\u0ca6\u0cb0\u0cc1 \u0ca4\u0cc6\u0c95\u0ccd\u0c95\u0c9f\u0ccd\u0c9f\u0cc6, \u0c95\u0cbe\u0caa\u0cc1 \u0cb9\u0cbe\u0c97\u0cc2 \u0c95\u0ccb\u0c9f\u0cc7\u0cb6\u0ccd\u0cb5\u0cb0\u0ca6 4 \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0cb8\u0c82\u0c98\u0c9f\u0ca8\u0cc6\u0c97\u0cb3\u0cbf\u0c97\u0cc6 \u0c89\u0c9a\u0cbf\u0ca4 \u0c86\u0ccd\u0caf\u0c82\u0cac\u0cc1\u0cb2\u0cc6\u0ca8\u0ccd\u0cb8\u0ccd\u200c \u0ca8\u0cc0\u0ca1\u0cbf \u0c97\u0cbe\u0caf\u0cbe\u0cb3\u0cc1\u0c97\u0cb3\u0cbf\u0c97\u0cc6 \u0caa\u0cc1\u0ca8\u0cb0\u0ccd\u0c9c\u0ca8\u0ccd\u0cae \u0c95\u0cb2\u0ccd\u0caa\u0cbf\u0cb8\u0cc1\u0cb5 \u0cb8\u0cc7\u0cb5\u0cc6\u0c97\u0cc6 \u0ca8\u0cbe\u0c82\u0ca6\u0cbf \u0cb9\u0cbe\u0ca1\u0cbf\u0ca6\u0cb0\u0cc1. \u0cac\u0ca1 \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0ca5\u0cbf\u0c97\u0cb3 \u0cb6\u0cbf\u0c95\u0ccd\u0cb7\u0ca3 \u0cb6\u0cc1\u0cb2\u0ccd\u0c95\u0c95\u0ccd\u0c95\u0cbe\u0c97\u0cbf\u00a0 \u0caa\u0ccd\u0cb0\u0ca4\u0cbf\u0cb5\u0cb0\u0ccd\u0cb7 5 \u0cb2\u0c95\u0ccd\u0cb7 \u0cb0\u0cc2.\u0c97\u0cc2 \u0c85\u0ca7\u0cbf\u0c95 \u0cb9\u0ca3 \u0cb5\u0cbf\u0ca8\u0cbf\u0caf\u0ccb\u0c97\u0cbf\u0cb8\u0cc1 \u0ca4\u0ccd\u0ca4\u0cbf \u0ca6\u0ccd\u0ca6\u0cbe\u0cb0\u0cc6. \u0ca4\u0cbe\u0cb5\u0cc7 \u0ca1\u0ccd\u0cb0\u0cc8\u0cb5\u0ccd\u200c \u0cae\u0cbe\u0ca1\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0c97\u0cb3\u0cc1: \u0cb8\u0ccb\u0cae\u2002\u0cb5\u0cbe\u0cb0\u0ca6\u0c82\u0ca6\u0cc1 \u0cb6\u0cc0\u0cb0\u0cc2\u0cb0\u0cc1 \u0cae\u0cc2\u0cb2\u0cae\u0ca0 \u0caa\u0cb0\u0cbf\u0cb8\u0cb0\u0ca6\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0ccd\u0ca6 \u0cb5\u0ca8\u0cae\u0cb9\u0ccb\u0ca4\u0ccd\u0cb8\u0cb5 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf\u0cb6\u0cc0\u0cb0\u0cc2\u0cb0\u0cc1 \u0cb6\u0ccd\u0cb0\u0cc0\u0c97\u0cb3\u0cc1 \u0ca4\u0cae\u0ccd\u0cae \u0caa\u0cc6\u0c9c\u0cbe\u0cb0\u0cca \u0c95\u0cbe\u0cb0\u0ca8\u0ccd\u0ca8\u0cc1 \u0ca4\u0cbe\u0cb5\u0cc7 \u0ca1\u0ccd\u0cb0\u0cc8\u0cb5\u0ccd\u200c \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1\u00a0", "\u0cb6\u0ccd\u0cb0\u0cc0 \u0c95\u0cc3\u0cb7\u0ccd\u0ca3\u0ca8\u0cbf\u0c97\u0cc6 \u0cb5\u0cbf\u0cb5\u0cbf\u0ca7 \u0cb0\u0cc0\u0ca4\u0cbf\u0caf \u0c85\u0cb2\u0c82\u0c95\u0cbe\u0cb0 \u0cae\u0cbe\u0ca1\u0cc1\u0cb5\u0cc1\u0ca6\u0cb0\u0cb2\u0ccd\u0cb2\u0cbf \u0cb8\u0cbf\u0ca6\u0ccd\u0ca7 \u0cb9\u0cb8\u0ccd\u0ca4\u0cb0\u0cbe\u0c97\u0cbf\u0ca6\u0ccd\u0ca6 \u0c85\u0cb5\u0cb0\u0cc1 \u0cb5\u0cbf\u0cb5\u0cbf\u0ca7 \u0c95\u0cb2\u0cbe\u00a0\u0caa\u0ccd\u0cb0\u0c95\u0cbe\u0cb0\u0c97\u0cb3\u0cb2\u0ccd\u0cb2\u0cbf \u0caa\u0cb0\u0cbf\u0ca3\u0ca4\u0cbf \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cb6\u0ccd\u0cb0\u0cc0\u0c97\u0cb3 \u0cb8\u0cbe\u0cb5\u0cc1 \u0c85\u0cb8\u0cb9\u0c9c \u0c8e\u0c82\u0ca6\u0cc1 \u0cb5\u0ccd\u0caf\u0c95\u0ccd\u0ca4\u0cb5\u0cbe\u0ca6\u0cb2\u0ccd\u0cb2\u0cbf \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf \u0ca4\u0ca8\u0cbf\u0c96\u0cc6\u0c97\u0cc6\u0c86\u0ca6\u0cc7\u0cb6\u0cbf\u0cb8\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0c87\u0ca6\u0cc1\u0cb5\u0cb0\u0cc6\u0c97\u0cc6 \u0c85\u0c82\u0ca4\u0cb9 \u0ca6\u0cc2\u0cb0\u0cc1 \u0c85\u0ca5\u0cb5\u0cbe \u0c86\u0cb0\u0ccb\u0caa\u0c97\u0cb3\u0cc1 \u0cac\u0c82\u0ca6\u0cbf\u0cb2\u0ccd\u0cb2", "\u00a0\u25cf\u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf", "\u0cb8\u0c82\u0cb8\u0ccd\u0c95\u0cc3\u0ca4 \u0cae\u0ca4\u0ccd\u0ca4\u0cc1 \u0cae\u0ca7\u0ccd\u0cb5 \u0ca4\u0ca4\u0ccd\u0cb5\u0c97\u0cb3\u0cb2\u0ccd\u0cb2\u0cbf \u0cb5\u0cbf\u0ca6\u0ccd\u0cb5\u0cbe\u0c82\u0cb8\u0cb0\u0cbe \u0c97\u0cbf\u0ca6\u0ccd\u0ca6\u0cc1\u0caa\u0cb0\u0ccd\u0caf\u0cbe\u0caf\u0ca6 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0ca8\u0cbf\u0ca4\u0ccd\u0caf\u0cb5\u0cc2 \u0cb6\u0ccd\u0cb0\u0cc0\u0c95\u0cc3\u0cb7\u0ccd\u0ca3\u0ca8\u0cbf\u0c97\u0cc6\u0cb5\u0cc8\u0cb5\u0cbf\u0ca7\u0ccd\u0caf\u0cae\u0caf\u0cb5\u0cbe\u0ca6 \u0c85\u0cb2\u0c82\u0c95\u0cbe\u0cb0\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1.\u00a0\u25cf \u0ca1\u0cbe. \u0cb5\u0cc0\u0cb0\u0cc7\u0c82\u0ca6\u0ccd\u0cb0 \u0cb9\u0cc6\u0c97\u0ccd\u0c97\u0ca1\u0cc6, \u0ca7\u0cb0\u0ccd\u0cae\u0cb8\u0ccd\u0ca5\u0cb3 \u0ca7\u0cb0\u0ccd\u0cae\u0cbe\u0ca7\u0cbf\u0c95\u0cbe\u0cb0\u0cbf", "\u0c85\u0ca4\u0ccd\u0caf\u0c82\u0ca4 \u0c95\u0cbf\u0cb0\u0cbf\u0caf \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0cb8\u0ca8\u0ccd\u0caf\u0cbe\u0cb8\u0ca4\u0ccd\u0cb5 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6\u0ccd\u0ca6\u0c85\u0cb5\u0cb0\u0cc1, \u0cb8\u0cbe\u0cb9\u0cbf\u0ca4\u0ccd\u0caf \u0cae\u0ca4\u0ccd\u0ca4\u0cc1 \u0cb8\u0c82\u0c97\u0cc0\u0ca4\u0ca6 \u0cac\u0c97\u0ccd\u0c97\u0cc6 \u0cb5\u0cbf\u0cb6\u0cc7\u0cb7 \u0c86\u0cb8\u0c95\u0ccd\u0ca4\u0cbf\u0cb9\u0cca\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cb8\u0cae\u0cbe\u0c9c\u0cb5\u0ca8\u0ccd\u0ca8\u0cc1 \u0c89\u0ca4\u0ccd\u0ca4\u0cae \u0cb0\u0cc0\u0ca4\u0cbf\u0caf\u0cb2\u0ccd\u0cb2\u0cbf\u0cae\u0cc1\u0ca8\u0ccd\u0ca8\u0ca1\u0cc6\u0cb8\u0cc1\u0cb5\u0cb2\u0ccd\u0cb2\u0cbf \u0cb6\u0ccd\u0cb0\u0cc0\u0c97\u0cb3\u0cc1 \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0c95\u0cb0\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u00a0\u25cf\u0c8e\u0c9a\u0ccd\u200c.\u0ca1\u0cbf.\u0ca6\u0cc7\u0cb5\u0cc7\u0c97\u0ccc\u0ca1, \u0cae\u0cbe\u0c9c\u0cbf \u0caa\u0ccd\u0cb0\u0ca7\u0cbe\u0ca8\u0cbf.", "\u0c95\u0cbf\u0cb0\u0cbf\u0caf \u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf \u0c86\u0ca7\u0ccd\u0caf\u0cbe\u0ca4\u0ccd\u0cae\u0cbf\u0c95 \u0cb8\u0cbe\u0ca7\u0ca8\u0cc6 \u0cae\u0cbe\u0ca1\u0cbf\u0cb8\u0cbe\u0cae\u0cbe\u0c9c\u0cbf\u0c95 \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0c95\u0ccd\u0cb0\u0cbf\u0caf\u0cb0\u0cbe\u0c97\u0cbf\u0ca6\u0ccd\u0ca6\u0cb6\u0ccd\u0cb0\u0cc0\u0c97\u0cb3\u0cc1 \u0cac\u0cb9\u0cc1\u0cae\u0cc1\u0c96 \u0caa\u0ccd\u0cb0\u0ca4\u0cbf\u0cad\u0cc6 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c85\u0cb5\u0cb0\u0ca8\u0cbf\u0ca7\u0ca8\u0ca6\u0cbf\u0c82\u0ca6 \u0cb8\u0cae\u0cbe\u0c9c\u0c95\u0ccd\u0c95\u0cc6 \u0ca4\u0cc1\u0c82\u0cac\u0cb2\u0cbe\u0cb0\u0ca6 \u0ca8\u0cb7\u0ccd\u0c9f\u0cb5\u0cbe\u0c97\u0cbf\u0ca6\u0cc6.\u00a0\u25cf\u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa, \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf", "\u0cb6\u0cc0\u0cb0\u0cc2\u0cb0\u0cc1 \u0cb6\u0ccd\u0cb0\u0cc0\u0c97\u0cb3\u0ca6\u0ccd\u0ca6\u0cc1 \u0c85\u0cb8\u0cb9\u0c9c \u0cb8\u0cbe\u0cb5\u0cc1 \u0c8e\u0c82\u0ca6\u0cc1\u0c95\u0cc6\u0cb2\u0cb5\u0cb0\u0cc1 \u0c85\u0ca8\u0cc1\u0cae\u0cbe\u0ca8 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u0c88\u0cb5\u0cb0\u0cc6\u0c97\u0cc6 \u0caf\u0cbe\u0cb0\u0cc2 \u0ca6\u0cc2\u0cb0\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0cb2\u0ccd\u0cb2. \u0c92\u0c82\u0ca6\u0cc1\u0cb5\u0cc7\u0cb3\u0cc6 \u0ca6\u0cc2\u0cb0\u0cc1 \u0c95\u0cc6\u0cc2\u0c9f\u0ccd\u0c9f\u0cb0\u0cc6 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1.\u00a0\u25cf\u0ca1\u0cbe.\u0c9c\u0cbf.\u0caa\u0cb0\u0cae\u0cc7\u0cb6\u0ccd\u0cb5\u0cb0\u0ccd\u200c, \u0c89\u0caa\u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf", "\u0cb6\u0ccd\u0cb0\u0cc0\u0c97\u0cb3\u0cc1 \u0c95\u0cbf\u0cb0\u0cbf\u0caf \u0cb5\u0caf\u0cb8\u0ccd\u0cb8\u0cbf\u0ca8\u00a0\u0c89\u0ca8\u0ccd\u0ca8\u0ca4 \u0cb8\u0cbe\u0ca7\u0ca8\u0cc6\u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0cad\u0c95\u0ccd\u0ca4\u0cbe\u0ca6\u0cbf\u0c97\u0cb3\u0cbf\u0c97\u0cc6 \u0cb6\u0ccd\u0cb0\u0cc0\u0c97\u0cb3 \u0c85\u0c97\u0cb2\u0cbf\u0c95\u0cc6\u0ca4\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0cb5 \u0cb6\u0c95\u0ccd\u0ca4\u0cbf \u0cb8\u0cbf\u0c97\u0cb2\u0cbf.\u00a0\u25cf\u0c88\u0cb6\u0ccd\u0cb5\u0cb0 \u0c96\u0c82\u0ca1\u0ccd\u0cb0\u0cc6, \u0c95\u0cc6\u0caa\u0cbf\u0cb8\u0cbf\u0cb8\u0cbf \u0c95\u0cbe\u0cb0\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7", "\u0c86\u0ca7\u0ccd\u0caf\u0cbe\u0ca4\u0ccd\u0cae\u0cbf\u0c95 \u0cb8\u0cbe\u0ca7\u0ca8\u0cc6\u0caf \u0c9c\u0ca4\u0cc6\u0c97\u0cc6 \u0cb8\u0cbe\u0cae\u0cbe\u0c9c\u0cbf\u0c95 \u0c95\u0cb3\u0c95\u0cb3\u0cbf\u0cb9\u0cca\u0c82\u0ca6\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0c97\u0cb3\u0cc1, \u0cb8\u0cae\u0c95\u0cbe\u0cb2\u0cc0\u0ca8 \u0cb8\u0cae\u0cbe\u0c9c\u0ca6\u0c86\u0c97\u0cc1\u0cb9\u0ccb\u0c97\u0cc1\u0c97\u0cb3\u0cbf\u0c97\u0cc6 \u0cb8\u0ccd\u0caa\u0c82\u0ca6\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc1. \u0c85\u0c95\u0cbe\u0cb2\u0cbf\u0c95\u0ca8\u0cbf\u0ca7\u0ca8\u0ca6\u0cbf\u0c82\u0ca6 \u0cad\u0c95\u0ccd\u0ca4\u0cb0\u0cc1 \u0cb8\u0cae\u0cb0\u0ccd\u0ca5 \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0c95\u0cb0\u0cca\u0cac\u0ccd\u0cac\u0cb0\u0ca8\u0ccd\u0ca8\u0cc1\u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0c82\u0ca4\u0cbe\u0c97\u0cbf\u0ca6\u0cc6.\u00a0\u25cf\u0c86\u0cb0\u0ccd\u200c.\u0cb5\u0cbf.\u0ca6\u0cc7\u0cb6\u0caa\u0cbe\u0c82\u0ca1\u0cc6, \u0cb8\u0c9a\u0cbf\u0cb5", "\u0cb6\u0ccd\u0cb0\u0cc0\u0c97\u0cb3\u0cc1 \u0ca7\u0cbe\u0cb0\u0ccd\u0cae\u0cbf\u0c95 \u0c95\u0ccd\u0cb7\u0cc7\u0ca4\u0ccd\u0cb0\u0ca6 \u0c9c\u0ca4\u0cc6\u0c97\u0cc6 \u0c95\u0cb2\u0cc6, \u0cb8\u0c82\u0cb8\u0ccd\u0c95\u0cc3\u0ca4\u0cbf,\u0c95\u0ccd\u0cb0\u0cc0\u0ca1\u0cc6 \u0cb8\u0cc7\u0cb0\u0cbf \u0c85\u0ca8\u0cc7\u0c95 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0caa\u0cb0\u0cbf\u0ca3\u0ca4\u0cbf,\u0c85\u0ca8\u0cc1\u0cad\u0cb5 \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0c9c\u0ca8 \u0cb8\u0cbe\u0cae\u0cbe\u0ca8\u0ccd\u0caf\u0cb0\u0cbf\u0c97\u0cc6 \u0cb9\u0ca4\u0ccd\u0ca4\u0cbf\u0cb0\u0ca6\u0cb2\u0ccd\u0cb2\u0cbf\u0cb8\u0cbf\u0c97\u0cc1\u0cb5 \u0cb8\u0ccd\u0cb5\u0cbe\u0cae\u0cc0\u0c9c\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc1.\u00a0\u25cf\u0c95\u0ccb\u0c9f \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8 \u0caa\u0cc2\u0c9c\u0cbe\u0cb0\u0cbf,\u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7 \u0ca8\u0cbe\u0caf\u0c95\u00a0", "\u0cb8\u0cbe\u0cb9\u0cbf\u0ca4\u0ccd\u0caf \u0cae\u0ca4\u0ccd\u0ca4\u0cc1 \u0cb8\u0c82\u0c97\u0cc0\u0ca4\u0ca6 \u0cac\u0c97\u0ccd\u0c97\u0cc6 \u0c85\u0caa\u0cbe\u0cb0\u0c86\u0cb8\u0c95\u0ccd\u0ca4\u0cbf \u0cb9\u0cca\u0c82\u0ca6\u0cbf\u0ca6\u0ccd\u0ca6 \u0cb6\u0ccd\u0cb0\u0cc0\u0c97\u0cb3\u0cc1 \u0c95\u0cbf\u0cb0\u0cbf\u0caf\u0cb5\u0caf\u0cb8\u0ccd\u0cb8\u0cbf\u00c9\u00a0\u0cb8\u0ca8\u0ccd\u0caf\u0cbe\u0cb8 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf, \u0cb8\u0cae\u0cbe\u0c9c \u0cae\u0cc1\u0ca8\u0ccd\u0ca8\u0ca1\u0cc6\u0cb8\u0cc1\u0cb5 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0cc1.\u00a0\u25cf\u0ca1\u0cbe.\u0c9c\u0caf\u0cae\u0cbe\u0cb2, \u0cb8\u0c9a\u0cbf\u00ca"], "title": "\u0c85\u0cb2\u0c82\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0ca8\u0cbf\u0cb8\u0ccd\u0cb8\u0cc0\u0cae\u0cb0\u0cc1, \u0cb8\u0c82\u0c97\u0cc0\u0ca4 \u0caa\u0ccd\u0cb0\u0cbf\u0caf\u0cb0\u0cc1 "},
{"url": "https://www.udayavani.com/kannada/news/multifaceted/267825/about-kali-river", "content": ["\u0ca7\u0cbe\u0cb0\u0cb5\u0cbe\u0ca1, \u0cb9\u0cbe\u0cb5\u0cc7\u0cb0\u0cbf \u0cae\u0ca4\u0ccd\u0ca4\u0cc1 \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1\u0ca6 \u0c95\u0cc6\u0cb2\u0cb5\u0cc1 \u0cad\u0cbe\u0c97\u0c97\u0cb3\u0cb2\u0ccd\u0cb2\u0cbf \u0c85\u0c82\u0ca4\u0cb0\u0ccd\u0c9c\u0cb2\u0ca6 \u0caa\u0ccd\u0cb0\u0cae\u0cbe\u0ca3 \u0caa\u0cbe\u0ca4\u0cbe\u0cb3\u0c95\u0ccd\u0c95\u0cc6 \u0c95\u0cc1\u0cb8\u0cbf\u0ca6\u0cbf\u0ca6\u0cc6. \u0c95\u0ca3\u0ccd\u0ca3 \u0cae\u0cc1\u0c82\u0ca6\u0cbf\u0cb0\u0cc1\u0cb5 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb3\u0cbf \u0ca8\u0ca6\u0cbf. \u00a0\u0c88 \u0cae\u0cc2\u0cb0\u0cc2 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c88 \u0ca8\u0ca6\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0ca6\u0cc6. \u0c86\u0ca6\u0cb0\u0cc6, \u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca8\u0cc0\u0cb0\u0ca8\u0ccd\u0ca8\u0cc1 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c89\u0ca4\u0ccd\u0caa\u0cbe\u0ca6\u0ca8\u0cc6\u0c97\u0cc6 \u0cae\u0cbe\u0ca4\u0ccd\u0cb0 \u0cac\u0cb3\u0cb8\u0cac\u0cc7\u0c95\u0cc1 \u0ca8\u0cbf\u0caf\u0cae \u0cae\u0cbe\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6, \u0ca8\u0ca6\u0cbf\u0caf\u0cbf\u0c82\u0ca6 \u0ca8\u0cc0\u0cb0\u0cc1 \u0caa\u0ca1\u0cc6\u0caf\u0ca6\u0c82\u0ca5 \u0cb8\u0ccd\u0ca5\u0cbf\u0ca4\u0cbf\u0caf\u0cb2\u0ccd\u0cb2\u0cbf \u0cb0\u0cc8\u0ca4\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c8e\u0ca4\u0ccd\u0ca4\u0cbf\u0ca8\u0cb9\u0cca\u0cb3\u0cc6\u0c97\u0cc6 \u0c8e\u0cb2\u0ccd\u0cb2\u0cbf\u0c82\u0ca6\u0cb2\u0ccb \u0ca8\u0cc0\u0cb0\u0cc1 \u0ca4\u0cb0\u0cc1\u0cb5 \u0caf\u0ccb\u0c9a\u0ca8\u0cc6 \u0cae\u0cbe\u0ca1\u0cc1\u0cb5\u0cb5\u0cb0\u0cc1 \u0c87\u0cb2\u0ccd\u0cb2\u0cbf\u0cb0\u0cc1\u0cb5 \u0c95\u0cbe\u0cb3\u0cbf \u0ca8\u0ca6\u0cbf\u0caf\u0ca8\u0ccd\u0ca8\u0cc1 \u0c8f\u0c95\u0cc6 \u0cac\u0cb3\u0cb8\u0cac\u0cbe\u0cb0\u0ca6\u0cc1, \u0c87\u0cb2\u0ccd\u0cb2\u0cbf\u0c82\u0ca6 \u0ca8\u0cc0\u0cb0\u0cc1 \u0ca4\u0cc6\u0c97\u0cc6\u0caf\u0cb2\u0cc1 \u0caf\u0cbe\u0cb0 \u0cb9\u0c82\u0c97\u0cc2 \u0c87\u0cb2\u0ccd\u0cb2, \u00a0\u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0cac\u0cb3\u0c95\u0cc6\u0c97\u0cc2 \u0c86\u0c97\u0cbf \u0cae\u0cbf\u0c97\u0cc1\u0cb5 \u0ca8\u0ca6\u0cbf \u0ca8\u0cc0\u0cb0\u0ca8\u0ccd\u0ca8\u0cc1 \u0c95\u0cc3\u0cb7\u0cbf \u0cac\u0cb3\u0c95\u0cc6 \u0cae\u0cbe\u0ca1\u0cbf\u0ca6\u0cb0\u0cc6 \u0ca4\u0caa\u0ccd\u0caa\u0cc7\u0ca8\u0cc1? \u0cb9\u0cc0\u0c97\u0cc6 \u00a0\u0cb9\u0ccb\u0cb0\u0cbe\u0c9f \u0cb6\u0cc1\u0cb0\u0cc1\u0cb5\u0cbe\u0c97\u0cbf\u0ca6\u0cc6...", "\u0cae\u0ca8\u0cb8\u0cc2\u0cb0\u0cbf\u0ca8 \u0c95\u0cc1\u0cb0\u0cc1\u0cac\u0cb0 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c\u0ca8 \u0c95\u0ca3\u0ccd\u0ca3\u0cc1 \u0c88\u0c97 \u0cae\u0c82\u0c9c\u0cbe\u0c97\u0cbf\u0cb5\u0cc6. \u0c85\u0cae\u0cbe\u0cb5\u0cbe\u0cb8\u0ccd\u0caf\u0cc6 \u0cb0\u0cbe\u0ca4\u0ccd\u0cb0\u0cbf\u0c97\u0cb3\u0cb2\u0ccd\u0cb2\u0cbf \u0c8e\u0ca4\u0ccd\u0ca4\u0cbf\u0ca8 \u0ca8\u0cc6\u0cc2\u0c97\u0c95\u0ccd\u0c95\u0cc6 \u0cb2\u0cbe\u0c9f\u0cc0\u0ca8\u0cc1 \u0c95\u0c9f\u0ccd\u0c9f\u0cbf \u0c89\u0cb3\u0cc1\u0cae\u0cc6 \u0cae\u0cbe\u0ca1\u0cbf, \u0cac\u0cc6\u0cb3\u0ca6\u0cbf\u0c82\u0c97\u0cb3 \u0cac\u0cc6\u0cb3\u0c95\u0cb2\u0ccd\u0cb2\u0cbf \u0cad\u0ca4\u0ccd\u0ca4 \u0c95\u0cc6\u0cc2\u0caf\u0ccd\u0ca6\u0cc1\u0cb9\u0cbe\u0c95\u0cbf, \u0c92\u0c95\u0ccd\u0c95\u0cb2\u0cc1\u0ca4\u0ca8 \u0cae\u0cbe\u0ca1\u0cbf\u0ca6 \u0ca6\u0cbe\u0c82\u0ca1\u0cbf\u0c97 \u0c85\u0ca8\u0ccd\u0ca8\u0ca6\u0cbe\u0ca4 \u0c85\u0cb5\u0cbe. \u0cb5\u0caf\u0cb8\u0cca\u00d5\u00e0 \u0ca8\u0cbe\u0cb2\u0ccd\u0c95\u0cbf\u0caa\u0ccd\u0caa\u0ca4\u0ccd\u0ca4\u0cc1 (80) \u0c87\u0cb0\u0cac\u0cb9\u0cc1\u0ca6\u0cc1. \u0cb9\u0ca3\u0cc6\u0caf \u0cae\u0cc7\u0cb2\u0cc6 \u0cab\u0c82\u0ca1\u0cb0\u0caa\u0cc1\u0cb0 \u0cb5\u0cbf\u0ca0u\u0cb2\u0ca8 \u0ca4\u0cbf\u0cb2\u0c95 \u0c87\u0c9f\u0ccd\u0c9f\u0cc1 \u0c95\u0cbe\u0caf\u0c95\u0cb5\u0ca8\u0ccd\u0ca8\u0cc7 \u0ca7\u0cb0\u0ccd\u0cae \u0c85\u0c82\u0ca4\u0cbe \u0cb8\u0ccd\u0cb5\u0cc0\u0c95\u0cbe\u0cb0 \u0cae\u0cbe\u0ca1\u0cbf \u0cae\u0cb3\u0cbf, \u0cac\u0cc6\u0cb3\u0cbf, \u0cac\u0ca6\u0cc1\u0c95\u0cc1, \u0ca6\u0cbe\u0cb8\u0ccb\u0cb9, \u0c95\u0cbe\u0caf\u0c95 \u0cb8\u0ca4\u0ccd\u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cc7 \u0ca8\u0cc6\u0cae\u0ccd\u0cae\u0ca6\u0cbf \u0c95\u0c82\u0ca1\u0cbf\u0cb0\u0ccb \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c \u0cac\u0cb0\u0ccb\u0cac\u0ccd\u0cac\u0cb0\u0cbf 30 \u0cac\u0cb0\u0c97\u0cbe\u0cb2 \u0c95\u0c82\u0ca1\u0cb5\u0ca8\u0cc1. \u0c85\u0ca6\u0cb0\u0cb2\u0ccd\u0cb2\u0cc2 \u0ca1\u0ccc\u0c97\u0cbf\u0caf\u0c82\u0ca5 \u0ca6\u0cc8\u0ca4\u0ccd\u0caf \u0cac\u0cb0\u0c97\u0cbe\u0cb2\u0cb5\u0ca8\u0ccd\u0ca8\u0cc7 \u0c97\u0cc6\u0ca6\u0ccd\u0ca6\u0cc1 \u0c95\u0cc3\u0cb7\u0cbf\u0caf\u0ca8\u0ccd\u0ca8 \u0c9c\u0cc0\u0cb5\u0c82\u0ca4 \u0c87\u0c9f\u0ccd\u0c9f\u0ccb\u0ca8\u0cc1.\u00a0", "\u0c86\u0ca6\u0ccd\u0cb0\u0cc6 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c\u0ca8\u0cbf\u0c97\u0cc6 \u0c95\u0cb3\u0cc6\u0ca6 10 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6\u0cb2\u0cc2 \u0cb8\u0cb0\u0cbf\u0caf\u0cbe\u0c97\u0cbf \u0ca8\u0cbf\u0ca6\u0ccd\u0ca6\u0cc6 \u0cac\u0cb0\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0ca4\u0ca8\u0ccd\u0ca8 \u0cb9\u0cca\u0cb2\u0cb5\u0ca8\u0ccd\u0ca8 \u0cae\u0cc1\u0c82\u0ca6\u0cbf\u0ca8 \u0caa\u0cc0\u0cb3\u0cbf\u0c97\u0cc6\u0caf\u0cb5\u0cb0\u0cc1 \u0cb9\u0cc0\u0c97\u0cc7 \u0c87\u0c9f\u0ccd\u0c9f\u0cc1\u0c95\u0cc6\u0cc2\u0cb3\u0ccd\u0cb3\u0cc1\u0ca4\u0ccd\u0ca4\u0cbe\u0cb0\u0cc6\u0caf\u0cc7 ? \u0c8e\u0c82\u0cac\u0cc1\u0ca6\u0cc1 \u0c85\u0cb5\u0ca8 \u0caa\u0ccd\u0cb0\u0cb6\u0ccd\u0ca8\u0cc6. \u0cae\u0ca8\u0cc6\u0caf\u0cb2\u0ccd\u0cb2\u0cbf \u0c8e\u0ca4\u0ccd\u0ca4\u0cc1, \u0ca6\u0ca8\u0c95\u0cb0\u0cc1, \u0cb9\u0cb8\u0cc1\u0c97\u0cb3 \u0c97\u0c82\u0c9f\u0cc6 \u0cb8\u0ca6\u0ccd\u0ca6\u0cc1 \u0cae\u0ca8\u0cc6\u0caf \u0cb9\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0c95\u0cc7\u0cb3\u0cc1\u0ca4\u0ccd\u0ca4\u0cbf\u0cb0\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0c85\u0cb5\u0ca8 \u0cac\u0caf\u0c95\u0cc6 \u0c88\u0ca1\u0cc7\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2\u0cb5\u0cc7\u0ca8\u0ccb \u0c8e\u0ca8\u0ccd\u0ca8\u0cbf\u0cb8\u0ca4\u0cc6\u0cc2\u0ca1\u0c97\u0cbf\u0ca6\u0cc6. \u0c85\u0ca6\u0c95\u0ccd\u0c95\u0cbf\u0cb0\u0cc1\u0cb5 \u0caa\u0cb0\u0cbf\u0cb9\u0cbe\u0cb0\u0ca6 \u0c95\u0ca8\u0cb8\u0cc1\u0c97\u0cb3\u0cc6\u0c82\u0ca6\u0cb0\u0cc6, \u0ca4\u0ca8\u0ccd\u0ca8 \u0cb9\u0cca\u0cb2\u0ca6 \u0caa\u0c95\u0ccd\u0c95\u0ca6 \u0cb9\u0cb3\u0ccd\u0cb3\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0caf\u0cac\u0cc7\u0c95\u0cc1. \u0cb9\u0cca\u0cb2\u0ca6 \u0cac\u0ca6\u0cc1\u0c97\u0cb3\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0cb5 \u0ca4\u0cbf\u0cb3\u0cbf\u0ca8\u0cc0\u0cb0\u0ca8\u0ccd\u0ca8 \u0cac\u0cc6\u0cc2\u0c97\u0cb8\u0cc6 \u0c95\u0cc8\u0caf\u0cbf\u0c82\u0ca6\u0cb2\u0cc7 \u0c95\u0cc1\u0ca1\u0cbf\u0ca6\u0cc1 \u0cac\u0cc7\u0cb5\u0cb0\u0cc1 \u0cb9\u0cb0\u0cbf\u0cb8\u0cc1\u0cb5\u0c82\u0ca4\u0cc6 \u0ca6\u0cc1\u0ca1\u0cbf\u0caf\u0cac\u0cc7\u0c95\u0cc1. \u0ca4\u0ca8\u0ccd\u0ca8\u0cc2\u0cb0\u0cbf\u0ca8 \u0c95\u0cc6\u0cb0\u0cc6\u0c97\u0cb3\u0cc1 \u0c95\u0ccb\u0ca1\u0cbf \u0ca4\u0cc1\u0c82\u0cac\u0cbf \u0cb9\u0cb0\u0cbf\u0caf\u0cac\u0cc7\u0c95\u0cc1. \u0caa\u0ccd\u0cb0\u0ca4\u0cbf \u0c95\u0cc6\u0cb0\u0cc6\u0c97\u0cc2 \u0c9a\u0cb3\u0cbf\u0c97\u0cbe\u0cb2\u0c95\u0ccd\u0c95\u0cc6 \u0cac\u0c82\u0ca6\u0cc1 \u0cb5\u0cbf\u0cb6\u0ccd\u0cb0\u0cbe\u0c82\u0ca4\u0cbf \u0caa\u0ca1\u0cc6\u0caf\u0cc1\u0cb5 \u0cb5\u0cbf\u0ca6\u0cc7\u0cb6\u0cbf \u0cb9\u0c95\u0ccd\u0c95\u0cbf\u0c97\u0cb3 \u0c95\u0cb2\u0cb0\u0cb5 \u0cae\u0ca4\u0ccd\u0ca4\u0cc6 \u0cb9\u0cc6\u0c9a\u0ccd\u0c9a\u0cac\u0cc7\u0c95\u0cc1. \u0cb9\u0cca\u0cb2\u0ca6 \u0ca4\u0cc1\u0c82\u0cac\u0cbe \u0cb9\u0cb8\u0cbf\u0cb0\u0cc1 \u0cac\u0cc6\u0cb3\u0cc6 \u0cb0\u0cbe\u0cb0\u0cbe\u0c9c\u0cbf\u0cb8\u0cac\u0cc7\u0c95\u0cc1. \u0c86\u0c95\u0cb3 \u0cb9\u0cbf\u0c82\u0ca1\u0cc1 \u0c85\u0ca1\u0cb5\u0cbf\u0caf\u0cb2\u0ccd\u0cb2\u0cbf \u0cae\u0cc7\u0caf\u0cac\u0cc7\u0c95\u0cc1. \u0c97\u0cbf\u0cb3\u0cbf\u0caf \u0cb9\u0cbf\u0c82\u0ca1\u0cbf\u0c97\u0cc6 \u0cac\u0cc7\u0c95\u0cbe\u0ca6\u0cb7\u0ccd\u0c9f\u0cc1 \u0cae\u0cbe\u0cb5\u0cbf\u0ca8 \u0c97\u0cbf\u0ca1\u0c97\u0cb3\u0cc1 \u0cae\u0ca4\u0ccd\u0ca4\u0cc6 \u0cac\u0cc6\u0cb3\u0cc6\u0ca6\u0cc1 \u0ca8\u0cbf\u0cb2\u0ccd\u0cb2\u0cac\u0cc7\u0c95\u0cc1... \u0cb9\u0cc0\u0c97\u0cc6 \u0ca4\u0cbe\u0ca8\u0cc1 \u0c95\u0cbe\u0ca3\u0cc1\u0cb5 \u0cb9\u0c97\u0cb2\u0cc1\u0c97\u0ca8\u0cb8\u0ca8\u0ccd\u0ca8\u0cc1 \u0ca4\u0ca8\u0ccd\u0ca8\u0cc2\u0cb0\u0cbf\u0c97\u0cc6 \u0cac\u0cb0\u0cc1\u0cb5 \u0c8e\u0cb2\u0ccd\u0cb2\u0cb0 \u0cae\u0cc1\u0c82\u0ca6\u0cc2 \u0cb9\u0cc7\u0cb3\u0cbf \u0cb8\u0cae\u0cbe\u0ca7\u0cbe\u0ca8\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6.\u00a0", "\u0c86\u0ca6\u0cb0\u0cc6 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c \u0cac\u0cb9\u0cb3 \u0c9c\u0cbf\u0ca6\u0ccd\u0ca6\u0cbf \u0cb0\u0cc8\u0ca4\u0ca8 \u0cae\u0c97. \u0cac\u0cb0\u0cc0 \u0c95\u0ca8\u0cb8\u0cc1 \u0c95\u0c82\u0ca1\u0cb0\u0cc6 \u0c8f\u0ca8\u0cc2 \u0caa\u0ccd\u0cb0\u0caf\u0ccb\u0c9c\u0ca8\u0cb5\u0cbf\u0cb2\u0ccd\u0cb2 \u0c86\u0c97\u0ca6\u0cc1 \u0c8e\u0ca8\u0ccd\u0ca8\u0cc1\u0cb5 \u0c85\u0cb5\u0ca8 \u0caf\u0ccb\u0c9a\u0ca8\u0cc6\u0c97\u0cc6 \u0c92\u0c82\u0ca6\u0cc1 \u0c89\u0ca4\u0ccd\u0ca4\u0cae \u0c90\u0ca1\u0cbf\u0caf\u0cbe \u0cb9\u0cca\u0cb3\u0cc6\u0ca6\u0cbf\u0ca6\u0ccd\u0ca6\u0cc1 \u0c89\u0cb3\u0cb5\u0cbf \u0c9a\u0cc6\u0ca8\u0ccd\u0ca8\u0cac\u0cb8\u0cb5\u0cc7\u0cb6\u0ccd\u0cb5\u0cb0 \u0c9c\u0cbe\u0ca4\u0ccd\u0cb0\u0cc6\u0c97\u0cc6 \u0cb9\u0ccb\u0ca6\u0cbe\u0c97. \u0ca7\u0cbe\u0cb0\u0cb5\u0cbe\u0ca1\u0ca6\u0cbf\u0c82\u0ca6 \u0cac\u0c82\u0ca1\u0cbf\u0c95\u0c9f\u0ccd\u0c9f\u0cbf\u0c95\u0cc6\u0cc2\u0c82\u0ca1\u0cc1 \u0cb9\u0cb3\u0cbf\u0caf\u0cbe\u0cb3-\u0ca6\u0cbe\u0c82\u0ca1\u0cc7\u0cb2\u0cbf \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf \u0c89\u0cb3\u0cb5\u0cbf \u0c9c\u0cbe\u0ca4\u0ccd\u0cb0\u0cc6\u0c97\u0cc6 \u0caa\u0ccd\u0cb0\u0ca4\u0cbf\u0cb5\u0cb0\u0ccd\u0cb7 \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb5\u0cb0\u0cc6\u0cb2\u0ccd\u0cb2\u0cbe \u0c95\u0cbe\u0cb3\u0cbf \u0ca8\u0ca6\u0cbf \u0ca6\u0cbe\u0c9f\u0cbf \u0cb9\u0ccb\u0c97\u0cac\u0cc7\u0c95\u0cc1. \u0c88\u0c97\u0cc7\u0ca8\u0ccb \u0ca6\u0cc6\u0cc2\u0ca1\u0ccd\u0ca1 \u0cb8\u0cc7\u0ca4\u0cc1\u0cb5\u0cc6 \u0c87\u0ca6\u0cc6. \u0c86\u0ca6\u0cb0\u0cc6 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c \u0c9a\u0cbf\u0c95\u0ccd\u0c95\u0cb5\u0ca8\u0cbf\u0ca6\u0ccd\u0ca6\u0cbe\u0c97 \u0cac\u0c82\u0ca1\u0cbf\u0caf\u0cb2\u0ccd\u0cb2\u0cbf \u0c95\u0cc2\u0ca4\u0cc1 \u0ca6\u0cc8\u0ca4\u0ccd\u0caf \u0c8e\u0ca4\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cbe\u0cb3\u0cbf \u0ca8\u0ca6\u0cbf\u0caf\u0cb2\u0ccd\u0cb2\u0cbf \u0ca6\u0cbe\u0c9f\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0c89\u0cb3\u0cb5\u0cbf \u0c9c\u0cbe\u0ca4\u0ccd\u0cb0\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0ca8\u0cc6\u0ca8\u0caa\u0cc1 \u0c85\u0cb5\u0ca8\u0cbf\u0c97\u0cc6 \u0c87\u0ca6\u0cc6. \u0ca4\u0ca8\u0ccd\u0ca8\u0cc2\u0cb0\u0cbf\u0ca8 \u0cb9\u0cca\u0cb2\u0ca6\u0cb2\u0ccd\u0cb2\u0cbf \u0cac\u0cb0\u0c97\u0cbe\u0cb2 \u0c87\u0ca6\u0ccd\u0ca6\u0cbe\u0c97\u0cb2\u0cc2 \u0c89\u0cb3\u0cb5\u0cbf \u0ca4\u0cb3\u0ca6\u0cb2\u0ccd\u0cb2\u0cbf \u0c87\u0cb7\u0ccd\u0c9f\u0cca\u0c82\u0ca6\u0cc1 \u0ca8\u0cc0\u0cb0\u0cc1 \u0cb9\u0cb0\u0cbf\u0ca6\u0cc1 \u0cb9\u0ccb\u0c97\u0cc1\u0ca4\u0ccd\u0ca4\u0ca6\u0cb2\u0ccd\u0cb2 ? \u0c87\u0ca6\u0cc1 \u0ca8\u0ca8\u0ccd\u0ca8\u0cc2\u0cb0\u0cbf\u0ca8 \u0cad\u0cc2\u0cae\u0cbf\u0c97\u0cc6 \u0caf\u0cbe\u0c95\u0cc6 \u0cb9\u0cb0\u0cbf\u0caf\u0cac\u0cbe\u0cb0\u0ca6\u0cc1 \u0c8e\u0c82\u0ca6\u0cc1 \u0c9a\u0cbf\u0c95\u0ccd\u0c95\u0cb5\u0caf\u0cb8\u0ccd\u0cb8\u0cbf\u0ca8\u0cb2\u0ccd\u0cb2\u0cbf\u0caf\u0cc7 \u0c86\u0ca4\u0ca8 \u0cae\u0ca8\u0ca6\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf\u0ca6 \u0c95\u0ca8\u0cb8\u0cc1 \u0cac\u0cb0\u0c97\u0cbe\u0cb2\u0ca6\u0cbf\u0c82\u0ca6\u0cbe\u0c97\u0cbf \u0c87\u0ca6\u0cc0\u0c97 \u0ca8\u0ca8\u0cb8\u0cbe\u0c97\u0cb2\u0cc7\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0c9b\u0cb2 \u0ca4\u0cc6\u0cc2\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cbf\u0ca6\u0cc6.\u00a0", "\u0c85\u0ca6\u0c95\u0ccd\u0c95\u0cbe\u0c97\u0cbf\u0caf\u0cc7 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c 2003 \u0cb0\u0cb2\u0ccd\u0cb2\u0cbf\u0caf\u0cc7 \u0ca7\u0cbe\u0cb0\u0cb5\u0cbe\u0ca1\u0ca6 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0c95\u0c9a\u0cc7\u0cb0\u0cbf \u0c8e\u0ca6\u0cc1\u0cb0\u0cc1, \u0c95\u0cbe\u0cb3\u0cbf \u0ca8\u0ca6\u0cbf \u0ca8\u0cc0\u0cb0\u0ca8\u0ccd\u0ca8\u0cc1 \u0ca7\u0cbe\u0cb0\u0cb5\u0cbe\u0ca1,\u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1, \u0cb9\u0cbe\u0cb5\u0cc7\u0cb0\u0cbf \u0c9c\u0cbf\u0cb2\u0ccd\u0cb2\u0cc6\u0caf \u0c85\u0cb0\u0cc6\u0cae\u0cb2\u0cc6\u0ca8\u0cbe\u0ca1\u0cc1 \u0caa\u0ccd\u0cb0\u0ca6\u0cc7\u0cb6\u0ca6 \u0cb9\u0cb3\u0ccd\u0cb3\u0cbf\u0c97\u0cb3\u0cbf\u0c97\u0cc6 \u0c95\u0cc3\u0cb7\u0cbf\u0c97\u0cc6 \u0cae\u0ca4\u0ccd\u0ca4\u0cc1 \u0c95\u0cc1\u0ca1\u0cbf\u0caf\u0cb2\u0cc1 \u0caa\u0cc2\u0cb0\u0cc8\u0c95\u0cc6 \u0cae\u0cbe\u0ca1\u0cbf \u0c8e\u0c82\u0ca6\u0cc1 \u0c92\u0ca4\u0ccd\u0ca4\u0cbe\u0caf\u0cbf\u0cb8\u0cbf \u0c89\u0caa\u0cb5\u0cbe\u0cb8 \u0cb8\u0ca4\u0ccd\u0caf\u0cbe\u0c97\u0ccd\u0cb0\u0cb9 \u0c95\u0cc1\u0cb3\u0cbf\u0ca4\u0cc1 \u0cac\u0cbf\u0c9f\u0ccd\u0c9f. \u0cb8\u0cbf\u0ca6\u0ccd\u0ca6\u0caa\u0ccd\u0caa\u0c9c\u0ccd\u0c9c\u0ca8\u0ca8\u0ccd\u0ca8\u0cc1 \u0cac\u0cb9\u0cb3 \u0cb2\u0c98\u0cc1\u0cb5\u0cbe\u0c97\u0cbf \u0caa\u0cb0\u0cbf\u0c97\u0ca3\u0cbf\u0cb8\u0cbf\u0ca6\u0ccd\u0ca6 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0cae\u0cca\u0ca6\u0cb2\u0cc1 \u0c86\u0ca4\u0ca8\u0ca8\u0ccd\u0ca8\u0cc1 \u0ca8\u0cbf\u0cb0\u0ccd\u0cb2\u0c95\u0ccd\u0cb7\u0cbf\u0cb8\u0cbf\u0ca4\u0cc1. \u0c86\u0ca6\u0cb0\u0cc6 \u0c89\u0caa\u0cb5\u0cbe\u0cb8\u0c95\u0ccd\u0c95\u0cc6 \u0c95\u0cc1\u0cb3\u0cbf\u0ca4\u0cbe\u0c97 \u0c86\u0ca4\u0ca8 \u0c95\u0ca8\u0cb8\u0cbf\u0ca8 \u0c95\u0cbe\u0cb3\u0cbf \u0ca8\u0ca6\u0cbf \u0ca8\u0cc0\u0cb0\u0cc1 \u0c95\u0cc3\u0cb7\u0cbf\u0c97\u0cc6 \u0caa\u0cc2\u0cb0\u0cc8\u0cb8\u0cc1\u0cb5 \u0caf\u0ccb\u0c9c\u0ca8\u0cc6\u0caf \u0c87\u0c82\u0c97\u0cbf\u0ca4\u0cb5\u0ca8\u0ccd\u0ca8\u0cc1 \u0cb8\u0cb0\u0ccd\u0c95\u0cbe\u0cb0\u0c95\u0ccd\u0c95\u0cc6 \u0c95\u0cc6\u0cc2\u0ca8\u0cc6\u0c97\u0cc2 \u0c95\u0cb3\u0cc1\u0cb9\u0cbf\u0cb8\u0cbf\u0c95\u0cc6\u0cc2\u0c9f\u0ccd\u0c9f\u0cbf\u0ca4\u0cc1.\u00a0", "\u0c85\u0c82\u0ca6\u0cc1 \u0cb8\u0cbf\u0ca6\u0ccd\u0ca6\u0caa\u0ccd\u0caa \u0c95\u0cc1\u0cb0\u0cc1\u0cac\u0cb0 \u0c92\u0cac\u0ccd\u0cac\u0c82\u0c9f\u0cbf\u0caf\u0cbe\u0c97\u0cbf \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6 \u0c88 \u0cb9\u0ccb\u0cb0\u0cbe\u0c9f \u0c87\u0ca6\u0cc0\u0c97 \u0cae\u0ca4\u0ccd\u0ca4\u0cc6 \u0ca8\u0cbf\u0ca7\u0cbe\u0ca8\u0c95\u0ccd\u0c95\u0cc6 \u0c9a\u0cbf\u0c97\u0cc1\u0cb0\u0cca\u0ca1\u0cc6\u0caf\u0ca4\u0cc6\u0cc2\u0ca1\u0c97\u0cbf\u0ca6\u0cc6. \u0ca7\u0cbe\u0cb0\u0cb5\u0cbe\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0ca7\u0cbe\u0cb0\u0cb5\u0cbe\u0ca1 \u0cae\u0ca4\u0ccd\u0ca4\u0cc1 \u0c95\u0cb2\u0c98\u0c9f\u0c97\u0cbf, \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0cb9\u0cb3\u0cbf\u0caf\u0cbe\u0cb3,\u0cb6\u0cbf\u0cb0\u0cb8\u0cbf \u0cae\u0ca4\u0ccd\u0ca4\u0cc1 \u0cae\u0cc1\u0c82\u0ca1\u0c97\u0ccb\u0ca1, \u0cb9\u0cbe\u0cb5\u0cc7\u0cb0\u0cbf \u0c9c\u0cbf\u0cb2\u0ccd\u0cb2\u0cc6\u0caf \u0cb9\u0cbe\u0ca8\u0c97\u0cb2\u0ccd\u200c, \u0cb9\u0cbf\u0cb0\u0cc7\u0c95\u0cc7\u0cb0\u0cc2\u0cb0 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0cb0\u0cc6\u0cae\u0cb2\u0cc6\u0ca8\u0cbe\u0ca1\u0cbf\u0ca8 \u0cb9\u0cb3\u0ccd\u0cb3\u0cbf\u0c97\u0cb3\u0cbf\u0c97\u0cc6 \u0c95\u0cbe\u0cb3\u0cbf \u0ca6\u0cb0\u0ccd\u0cb6\u0ca8\u0cb5\u0cbe\u0c97\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0c92\u0ca4\u0ccd\u0ca4\u0ca1 \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0ca6\u0cc6. \u0c88 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cc0\u0c97 \u0cae\u0cb3\u0cc6\u0caf \u0c95\u0cc6\u0cc2\u0cb0\u0ca4\u0cc6\u0caf\u0cbf\u0c82\u0ca6 \u0cb9\u0cb3\u0ccd\u0cb3 \u0c95\u0cc6\u0cc2\u0cb3\u0ccd\u0cb3\u0c97\u0cb3\u0cc1 \u0cac\u0ca4\u0ccd\u0ca4\u0cbf \u0cb9\u0ccb\u0c97\u0cc1\u0ca4\u0ccd\u0ca4\u0cbf\u0cb5\u0cc6. \u0c95\u0cc6\u0cb0\u0cc6\u0c97\u0cb3\u0cc1 \u0c92\u0ca3\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1 \u0c95\u0cc3\u0cb7\u0cbf \u0c97\u0cc6 \u0cae\u0cbe\u0ca4\u0ccd\u0cb0\u0cb5\u0cb2\u0ccd\u0cb2, \u0c95\u0cc1\u0ca1\u0cbf\u0caf\u0cb2\u0cc2 \u0ca8\u0cc0\u0cb0\u0cbf\u0cb2\u0ccd\u0cb2\u0ca6 \u0cb8\u0ccd\u0ca5\u0cbf\u0ca4\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c95\u0cbe\u0cb3\u0cbf\u0ca8\u0ca6\u0cbf \u0ca8\u0cc0\u0cb0\u0cc1 \u0c87\u0ca4\u0ccd\u0ca4 \u0cb9\u0cb0\u0cbf\u0caf\u0cb2\u0cbf \u0c8e\u0ca8\u0ccd\u0ca8\u0cc1\u0cb5 \u0c86\u0c97\u0ccd\u0cb0\u0cb9 \u0cb0\u0cc8\u0ca4\u0cbe\u0caa\u0cbf \u0c9c\u0ca8\u0cb0\u0cbf\u0c82\u0ca6 \u0c95\u0cc7\u0cb3\u0cbf\u0cac\u0cb0\u0cc1\u0ca4\u0ccd\u0ca4\u0cbf\u0ca6\u0cc6. \u0ca4\u0cc6\u0cb0\u0cc6\u0cae\u0cb0\u0cc6\u0caf\u0cb2\u0ccd\u0cb2\u0cbf\u0caf\u0cc7 \u0c95\u0cbe\u0cb3\u0cbf\u0c97\u0cbe\u0c97\u0cbf \u0cb0\u0cc8\u0ca4\u0cb0\u0cc1 \u0c9c\u0ca8\u0cbe\u0c82\u0ca6\u0ccb\u0cb2\u0ca8 \u0cb0\u0cc2\u0caa\u0cbf\u0cb8\u0cc1\u0cb5 \u0ca8\u0cc0\u0cb2\u0ca8\u0c95\u0ccd\u0cb7\u0cc6 \u0cb8\u0c9c\u0ccd\u0c9c\u0cc1\u0c97\u0cc6\u0cc2\u0cb3\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c95\u0cbe\u0cb3\u0cbf \u0caf\u0cbe\u0c95\u0cc6 \u0cac\u0cc7\u0c95\u0cc1 ?\u00a0\u0cb8\u0ca4\u0ca4 \u0cac\u0cb0\u0c97\u0cbe\u0cb2, \u0caa\u0cbe\u0ca4\u0cbe\u0cb3 \u0cb8\u0cc7\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c85\u0c82\u0ca4\u0cb0\u0ccd\u0c9c\u0cb2, \u0cae\u0cb3\u0cc6\u0caf \u0c95\u0cc6\u0cc2\u0cb0\u0ca4\u0cc6, \u0cac\u0cb0\u0cc0 \u0ca8\u0cc6\u0cb2\u0cb5\u0cc7 \u0c95\u0cbe\u0ca3\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cc6\u0cb0\u0cc6\u0c95\u0c9f\u0ccd\u0c9f\u0cc6\u0c97\u0cb3\u0cc1, \u0c87\u0ca6\u0cb0\u0cbf\u0c82\u0ca6\u0cbe\u0c97\u0cbf \u0cb8\u0cca\u0cb0\u0c97\u0cbf \u0cb9\u0ccb\u0c97\u0cbf\u0cb0\u0cc1\u0cb5 \u0cb8\u0cb8\u0ccd\u0caf\u0cb8\u0c82\u0c95\u0cc1\u0cb2. \u0caa\u0c95\u0ccd\u0c95\u0ca6\u0cb2\u0ccd\u0cb2\u0cc7 164 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cbf\u0ca6\u0ccd\u0ca6\u0cb0\u0cc2, \u0cb8\u0cc1\u0ca4\u0ccd\u0ca4\u0cb2\u0cbf\u0ca8 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0ca8\u0cc0\u0cb0\u0cbf\u0c97\u0cbe\u0c97\u0cbf \u0cb9\u0cbe\u0cb9\u0cbe\u0c95\u0cbe\u0cb0..,!! \u0c95\u0cc3\u0cb7\u0cbf, \u0caa\u0cb6\u0cc1 \u0cb8\u0c82\u0c97\u0ccb\u0caa\u0ca8\u0cc6, \u0cb9\u0cc8\u0ca8\u0cc1\u0c97\u0cbe\u0cb0\u0cbf\u0c95\u0cc6 \u0cb8\u0cae\u0cc3\u0ca6\u0ccd\u0ca7\u0cb5\u0cbe\u0c97\u0cbf\u0ca6\u0ccd\u0ca6 \u0ca7\u0cbe\u0cb0\u0cb5\u0cbe\u0ca1, \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0cae\u0ca4\u0ccd\u0ca4\u0cc1 \u0cb9\u0cbe\u0cb5\u0cc7\u0cb0\u0cbf \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0cb3\u0cc6\u0ca6 \u0c90\u0ca6\u0cc1 \u0cb5\u0cb0\u0ccd\u0cb7\u0c97\u0cb3\u0cbf\u0c82\u0ca6 \u0c87\u0c82\u0ca4\u0cb9 \u0ca6\u0cc3\u0cb6\u0ccd\u0caf\u0c97\u0cb3\u0cc1 \u0c97\u0ccb\u0c9a\u0cb0\u0cbf\u0cb8\u0cc1\u0ca4\u0ccd\u0ca4\u0cbf\u0cb5\u0cc6.\u00a0", "\u0caa\u0c95\u0ccd\u0c95\u0ca6\u0cb2\u0ccd\u0cb2\u0cc7 \u0c95\u0cbe\u0cb3\u0cbf \u0cb8\u0cae\u0cc3\u0ca6\u0ccd\u0ca7\u0cb5\u0cbe\u0c97\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc2, \u0c85\u0ca6\u0ca8\u0ccd\u0ca8\u0cc1 \u0cae\u0cc1\u0c9f\u0ccd\u0c9f\u0cc1\u0cb5\u0c82\u0ca4\u0cbf\u0cb2\u0ccd\u0cb2. \u0c95\u0cbe\u0cb0\u0ca3 \u0c86 \u0ca8\u0cc0\u0cb0\u0ca8\u0ccd\u0ca8\u0cc1 \u0cac\u0cb0\u0cc0 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c\u0c97\u0cbe\u0c97\u0cbf \u0cae\u0cc0\u0cb8\u0cb2\u0cbf\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf \u0c89\u0ca4\u0ccd\u0caa\u0cbe\u0ca6\u0ca8\u0cc6 \u0cae\u0cbe\u0ca1\u0cc1\u0cb5 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c\u0ca8 \u0caa\u0ccd\u0cb0\u0cae\u0cbe\u0ca3 \u0c95\u0cc7\u0cb5\u0cb2 100 \u0cae\u0cc6.\u0cb5\u0ccd\u0caf\u0cbe.\u0c86\u0ca6\u0cb0\u0cc6 \u0c87\u0c82\u0ca6\u0cc1 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c\u0c97\u0cbf\u0c82\u0ca4 \u0c95\u0cc1\u0ca1\u0cbf\u0caf\u0cc1\u0cb5 \u0ca8\u0cc0\u0cb0\u0cc1 \u0cae\u0ca4\u0ccd\u0ca4\u0cc1 \u0ca8\u0cc0\u0cb0\u0cbe\u0cb5\u0cb0\u0cbf\u0c97\u0cc6 \u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca8\u0cc0\u0cb0\u0cc1 \u0cac\u0cb3\u0c95\u0cc6\u0caf\u0cbe\u0c97\u0cb5 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0c88 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0c92\u0c82\u0ca6\u0cc1 \u0c95\u0cbe\u0cb2\u0ca6\u0cb2\u0ccd\u0cb2\u0cbf \u0c9c\u0cb2\u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c89\u0ca4\u0ccd\u0caa\u0cbe\u0ca6\u0ca8\u0cc6\u0c97\u0cbe\u0c97\u0cbf \u0cae\u0cc0\u0cb8\u0cb2\u0cbf\u0c9f\u0ccd\u0c9f\u0cc1 \u00a0\u0c95\u0c9f\u0ccd\u0c9f\u0cbf\u0cb0\u0cc1\u0cb5 164 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cc1\u0cb5 \u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cbf\u0c82\u0ca6 \u0ca7\u0cbe\u0cb0\u0cb5\u0cbe\u0ca1, \u0cb9\u0cbe\u0cb5\u0cc7\u0cb0\u0cbf \u0cae\u0ca4\u0ccd\u0ca4\u0cc1 \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0c95\u0cc3\u0cb7\u0cbf \u0cb9\u0cbe\u0c97\u0cc2 \u0ca8\u0cc0\u0cb0\u0cbf\u0ca8 \u0c95\u0cc1\u0ca1\u0cbf\u0caf\u0cc1\u0cb5 \u0ca6\u0cbe\u0cb9 \u0ca4\u0cc0\u0cb0\u0cac\u0cc7\u0c95\u0cbe\u0c97\u0cbf\u0ca6\u0cc6. \u0c92\u0c82\u0ca6\u0cc6\u0ca1\u0cc6 \u0c95\u0cb3\u0cb8\u0cbe-\u0cac\u0c82\u0ca1\u0cc2\u0cb0\u0cbf,\u0cae\u0cb9\u0ca6\u0cbe\u0caf\u0cbf \u0ca8\u0cc0\u0cb0\u0cc1 \u0cae\u0cb0\u0cc0\u0c9a\u0cbf\u0c95\u0cc6\u0caf\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cb0\u0cc6, \u0c87\u0ca4\u0ccd\u0ca4 \u0ca8\u0cae\u0ccd\u0cae \u0cb0\u0cbe\u0c9c\u0ccd\u0caf\u0ca6 \u0ca8\u0cc0\u0cb0\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0ca8\u0cbe\u0cb5\u0cc7 \u0c95\u0ca0\u0cbf\u0ca3 \u0ca8\u0cbf\u0cae\u0caf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1 \u0c88 \u0cae\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0caf \u0c85\u0cb0\u0cc6\u0cae\u0cb2\u0cc6\u0ca8\u0cbe\u0ca1\u0cc1 \u0cb0\u0cc8\u0ca4\u0cb0\u0ca8\u0ccd\u0ca8\u0cc1 \u0c95\u0c82\u0c97\u0cbe\u0cb2\u0cc1 \u0cae\u0cbe\u0ca1\u0cbf\u0c9f\u0ccd\u0c9f\u0cbf\u0ca6\u0cc6.\u00a0", "\u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf\u0c97\u0cc6 \u0cb9\u0cb2\u0cb5\u0cc1 \u0ca6\u0cbe\u0cb0\u0cbf\u00a0", "\u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca8\u0cc0\u0cb0\u0ca8\u0ccd\u0ca8\u0cc1 \u0c95\u0cc3\u0cb7\u0cbf\u0c97\u0cc6 \u0cae\u0ca4\u0ccd\u0ca4\u0cc1 \u0c95\u0cc1\u0ca1\u0cbf\u0caf\u0cb2\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cb0\u0ccd\u0c95\u0cbe\u0cb0\u0ca6 \u0cae\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0c95\u0cbe\u0caf\u0cbf\u0ca6\u0cc6\u0c97\u0cc6 \u0ca4\u0cbf\u0ca6\u0ccd\u0ca6\u0cc1\u0caa\u0ca1\u0cbf \u0ca4\u0cb0\u0cac\u0cc7\u0c95\u0cbe\u0c97\u0cbf\u0ca6\u0cc6. \u0ca8\u0cc0\u0cb0\u0cc1 \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c89\u0ca4\u0ccd\u0caa\u0cbe\u0ca6\u0ca8\u0cc6\u0c97\u0cc6 \u0cac\u0cb3\u0c95\u0cc6\u0caf\u0cbe\u0c97\u0cc1\u0cb5 \u0c9c\u0cc6\u0cc2\u0ca4\u0cc6\u0c97\u0cc6 \u0c95\u0cc3\u0cb7\u0cbf, \u0caa\u0cb6\u0cc1\u0cb8\u0c82\u0c97\u0ccb\u0caa\u0ca8\u0cc6 \u0cae\u0ca4\u0ccd\u0ca4\u0cc1 \u0c95\u0cc1\u0ca1\u0cbf\u0caf\u0cb2\u0cc1 \u0cac\u0cb3\u0c95\u0cc6 \u0cae\u0cbe\u0ca1\u0cc1\u0cb5 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0ca4\u0cc6 \u0c88 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6 \u0cae\u0ca4\u0ccd\u0ca4\u0cc1 \u0c95\u0cbe\u0cb3\u0cbf\u0ca8\u0ca6\u0cbf \u0ca8\u0cc0\u0cb0\u0cbf\u0ca8 \u0cac\u0cb3\u0c95\u0cc6 \u0cb5\u0cbf\u0c9a\u0cbe\u0cb0\u0ca6\u0cb2\u0ccd\u0cb2\u0cbf \u0c95\u0cbe\u0caf\u0cbf\u0ca6\u0cc6\u0c97\u0cc6 \u0ca4\u0cbf\u0ca6\u0ccd\u0ca6\u0cc1\u0caa\u0ca1\u0cbf \u0ca4\u0c82\u0ca6\u0cbe\u0ca6\u0cb0\u0cc2 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0c92\u0ca4\u0ccd\u0ca4\u0ca1\u0cb5\u0ca8\u0ccd\u0ca8\u0cc1 \u0c88 \u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cc1 \u0cb9\u0cbe\u0c95\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c88 \u0cb5\u0cb0\u0cc6\u0c97\u0cc6 \u0ca8\u0ca1\u0cc6\u0cb8\u0cbf\u0ca6 \u0cb8\u0cae\u0cc0\u0c95\u0ccd\u0cb7\u0cc6\u0c97\u0cb3 \u0caa\u0ccd\u0cb0\u0c95\u0cbe\u0cb0, \u0cb9\u0cb2\u0cb5\u0cc1 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6\u0c97\u0cb3 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 \u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca8\u0cc0\u0cb0\u0ca8\u0ccd\u0ca8\u0cc1 \u0caa\u0cc2\u0cb0\u0ccd\u0cb5\u0c95\u0ccd\u0c95\u0cc6 \u0cb9\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6. \u0c88 \u0caa\u0cc8\u0c95\u0cbf \u0cae\u0cca\u0ca6\u0cb2\u0ca8\u0cc6\u0caf\u0ca6\u0cc1 \u0c86\u0cb2\u0cae\u0c9f\u0ccd\u0c9f\u0cbf\u0caf \u0cae\u0cc1\u0cb3\u0cb5\u0cbe\u0ca1 \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca4\u0c9f\u0ccd\u0c9f\u0cbf\u0cb9\u0cb3\u0ccd\u0cb3\u0ca6 \u0cb9\u0cbf\u0ca8\u0ccd\u0ca8\u0cc0\u0cb0\u0cbf\u0ca8\u0cbf\u0c82\u0ca6 \u0ca8\u0cc0\u0cb0\u0ca8\u0ccd\u0ca8\u0cc1 \u0cae\u0cc7\u0cb2\u0c95\u0ccd\u0c95\u0cc6\u0ca4\u0ccd\u0ca4\u0cbf \u0cae\u0cc1\u0c82\u0ca1\u0c97\u0ccb\u0ca1 \u0ca4\u0cbe\u0cb2\u0cc2\u0c95\u0cbf\u0ca8 \u0ca8\u0cbf\u0c9a\u0ccd\u0c9a\u0ca8\u0c95\u0cbf \u0cae\u0ca4\u0ccd\u0ca4\u0cc1 \u0c95\u0cb2\u0c98\u0c9f\u0c97\u0cbf \u0ca4\u0cbe\u0cb2\u0cc2\u0c95\u0cbf\u0ca8 \u0ca8\u0cc0\u0cb0\u0cb8\u0cbe\u0c97\u0cb0 \u0c95\u0cc6\u0cb0\u0cc6\u0c97\u0cb3\u0cbf\u0c97\u0cc6 \u0ca4\u0cc1\u0c82\u0cac\u0cbf\u0cb8\u0cac\u0cb9\u0cc1\u0ca6\u0cc1 \u0c85\u0ca8\u0ccd\u0ca8\u0ccb\u0ca6\u0cc1 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0. \u00a0\u0c85\u0cb2\u0ccd\u0cb2\u0cbf\u0c82\u0ca6 \u0c97\u0cc1\u0cb0\u0cc1\u0ca4\u0ccd\u0cb5\u0cbe\u0c95\u0cb0\u0ccd\u0cb7\u0ca3\u0cc6 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6\u0caf\u0cc7 \u0c95\u0cc6\u0cb3\u0c97\u0ca1\u0cc6 \u0caa\u0ccd\u0cb0\u0ca6\u0cc7\u0cb6\u0c95\u0ccd\u0c95\u0cc6 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cbf\u0ca6\u0cb0\u0cc6, \u00a0\u0c87\u0cb2\u0ccd\u0cb2\u0cbf 22 \u0cb2\u0c95\u0ccd\u0cb7 \u0c8e\u0c95\u0cb0\u0cc6\u0c97\u0cc2 \u0c85\u0ca7\u0cbf\u0c95 \u0c9c\u0cae\u0cc0\u0ca8\u0cc1 \u0ca8\u0cc0\u0cb0\u0cbe\u0cb5\u0cb0\u0cbf\u0c97\u0cc6 \u0c92\u0cb3\u0caa\u0ca1\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0c88\u0c97\u0cbe\u0c97\u0cb2\u0cc7 \u0c85\u0ca7\u0ccd\u0caf\u0caf\u0ca8 \u0ca8\u0ca1\u0cc6\u0cb8\u0cbf\u0cb0\u0cc1\u0cb5 \u0ca8\u0cc0\u0cb0\u0cbe\u0cb5\u0cb0\u0cbf \u0ca4\u0c9c\u0ccd\u0c9e \u0cae\u0ca4\u0ccd\u0ca4\u0cc1 \u0ca8\u0cbf\u0cb5\u0cc3\u0ca4\u0ccd\u0ca4 \u0c87\u0c82\u0c9c\u0cbf\u0ca8\u0cc0\u0caf\u0cb0\u0ccd\u200c \u0caa\u0ccd\u0cb0\u0c95\u0cbe\u0cb6 \u0c95\u0cc1\u0ca6\u0cb0\u0cc6 \u0c85\u0cb5\u0cb0\u0cc1 \u0c95\u0cbe\u0cb3\u0cbf \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6\u0caf \u0ca8\u0cc0\u0cb2\u0ca8\u0c95\u0ccd\u0cb7\u0cc6\u0caf\u0ca8\u0ccd\u0ca8\u0cc7 \u0cb8\u0c9c\u0ccd\u0c9c\u0cc1\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "2\u0ca8\u0cc6\u0caf\u0ca6\u0cbe\u0c97\u0cbf \u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cbf\u0c82\u0ca6\u0cb2\u0cc7 (\u0cae\u0cca\u0ca6\u0cb2 \u0cb8\u0cc7\u0ca4\u0cc1\u0cb5\u0cc6 \u0cb8\u0cae\u0cc0\u0caa\u0ca6\u0cb2\u0ccd\u0cb2\u0cbf) \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0caa\u0c82\u0caa\u0ccd\u200c\u0c97\u0ccd\u0cb3\u0ca8\u0ccd\u0ca8\u0cc1 \u0c85\u0cb3\u0cb5\u0ca1\u0cbf\u0cb8\u0cbf \u0c85\u0cb2\u0ccd\u0cb2\u0cbf\u0c82\u0ca6\u0cb2\u0cc7 \u0ca8\u0cc0\u0cb0\u0cc6\u0ca4\u0ccd\u0ca4\u0cbf \u0cb9\u0cb3\u0cbf\u0caf\u0cbe\u0cb3,\u0c95\u0cb2\u0c98\u0c9f\u0c97\u0cbf \u0cae\u0ca4\u0ccd\u0ca4\u0cc1 \u0ca7\u0cbe\u0cb0\u0cb5\u0cbe\u0ca1 \u0ca4\u0cbe\u0cb2\u0cc2\u0c95\u0cbf\u0ca8 \u0ca6\u0cc8\u0ca4\u0ccd\u0caf \u0c95\u0cc6\u0cb0\u0cc6\u0c97\u0cb3\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0c95\u0cc7\u0c82\u0ca6\u0ccd\u0cb0\u0ca6 \u0cae\u0cbe\u0c9c\u0cbf \u0c95\u0cc3\u0cb7\u0cbf \u0cb8\u0c9a\u0cbf\u0cb5, \u0cb0\u0cc8\u0ca4 \u0ca8\u0cbe\u0caf\u0c95 \u0cac\u0cbe\u0cac\u0cbe\u0c97\u0ccc\u0ca1 \u0caa\u0cbe\u0c9f\u0cc0\u0cb2 \u0c85\u0cb5\u0cb0\u0cc1 \u0c95\u0cc2\u0ca1 \u0c85\u0ca8\u0cc7\u0c95 \u0cac\u0cbe\u0cb0\u0cbf \u0c89\u0c9a\u0ccd\u0c9a\u0cb0\u0cbf\u0cb8\u0cbf\u0ca6\u0ccd\u0ca6\u0cc1, \u0cb8\u0cb0\u0ccd\u0c95\u0cbe\u0cb0\u0ca6 \u0c87\u0c9a\u0ccd\u0c9b\u0cbe\u0cb6\u0c95\u0ccd\u0ca4\u0cbf\u0caf \u0c85\u0c97\u0ca4\u0ccd\u0caf\u0cb5\u0ca8\u0ccd\u0ca8\u0cc1 \u0caa\u0ccd\u0cb0\u0cb8\u0ccd\u0ca4\u0cbe\u0caa\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cbe\u0cb3\u0cbf\u0caf \u0c89\u0caa\u0ca8\u0ca6\u0cbf\u0c97\u0cb3\u0cbf\u0c82\u0ca6 \u0c88\u0c97\u0cbe\u0c97\u0cb2\u0cc7 \u0ca8\u0cc0\u0cb0\u0cc1 \u0cb9\u0cb3\u0cbf\u0caf\u0cbe\u0cb3,\u0c85\u0cb3\u0ccd\u0ca8\u0cbe\u0cb5\u0cb0 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0caa\u0c9f\u0ccd\u0c9f\u0ca3 \u0cae\u0ca4\u0ccd\u0ca4\u0cc1 \u0cb9\u0cb3\u0ccd\u0cb3\u0cbf\u0c97\u0cb3\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cbf\u0ca6\u0cc6.\u00a0", "\u0cb5\u0ccd\u0caf\u0caf\u0cb5\u0cbe\u0c97\u0cc1\u0cb5 30 \u0c9f\u0cbf\u0c8e\u0c82\u0cb8\u0cbf \u0c95\u0cc6\u0cb0\u0cc6\u0c97\u0cc6 \u0cac\u0cb0\u0cb2\u0cbf\u00a0\u0c86\u0cb2\u0cae\u0c9f\u0ccd\u0c9f\u0cbf,\u0ca4\u0cc1\u0c82\u0c97\u0cad\u0ca6\u0ccd\u0cb0\u0cbe \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cac\u0caf\u0cb2\u0cc1 \u0cb8\u0cc0\u0cae\u0cc6\u0caf\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0cb5 \u0ca8\u0ca6\u0cbf\u0c97\u0cb3\u0cbf\u0c82\u0ca6 \u0c8e\u0ca1\u0ca6\u0c82\u0ca1\u0cc6-\u0cac\u0cb2\u0ca6\u0c82\u0ca1\u0cc6 \u0c95\u0cbe\u0cb2\u0cc1\u0cb5\u0cc6\u0c97\u0cb3 \u0cae\u0cc2\u0cb2\u0c95 \u0ca8\u0cc0\u0cb0\u0cbe\u0cb5\u0cb0\u0cbf \u0cae\u0cbe\u0ca1\u0cbf\u0ca6\u0c82\u0ca4\u0cc6 \u0c87\u0cb2\u0ccd\u0cb2\u0cbf \u0c95\u0cb7\u0ccd\u0c9f\u0cb8\u0cbe\u0ca7\u0ccd\u0caf. \u0c95\u0cbe\u0cb0\u0ca3, \u0c87\u0ca6\u0cc6\u0cb2\u0ccd\u0cb2\u0cb5\u0cc2 \u0ca6\u0c9f\u0ccd\u0c9f \u0c85\u0cb0\u0ca3\u0ccd\u0caf \u0caa\u0ccd\u0cb0\u0ca6\u0cc7\u0cb6\u0cb5\u0cc7 \u0c86\u0c97\u0cbf\u0ca6\u0cc6. \u0c87\u0cb2\u0ccd\u0cb2\u0cbf, \u0cae\u0cc2\u0cb0\u0ccd\u200d\u0ca8\u0cbe\u0cb2\u0ccd\u0c95\u0cc1 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf\u0caf \u0cae\u0cc2\u0cb2\u0c95\u0cb5\u0cc7 \u0ca8\u0cc0\u0cb0\u0cc6\u0ca4\u0ccd\u0ca4\u0cbf \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6 \u0cb0\u0cc2\u0caa\u0cbf\u0cb8\u0cac\u0cc7\u0c95\u0cbf\u0ca6\u0cc6.\u00a0", "\u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cbf \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c89\u0ca4\u0ccd\u0caa\u0cbe\u0ca6\u0cbf\u0cb8\u0cbf\u0ca6 \u0ca8\u0c82\u0ca4\u0cb0\u0cb5\u0cc2 30 \u0c9f\u0cbf\u0c8e\u0c82\u0cb8\u0cbf\u0caf\u0cb7\u0ccd\u0c9f\u0cc1 \u0ca8\u0cc0\u0cb0\u0cc1 \u0cb5\u0ccd\u0caf\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0ca8\u0cc0\u0cb0\u0cbe\u0cb5\u0cb0\u0cbf \u0ca4\u0c9c\u0ccd\u0c9e\u0cb0\u0cc1. \u0c95\u0cbe\u0cb3\u0cbf\u0caf\u0cbf\u0c82\u0ca6 \u0cae\u0cc7\u0cb2\u0cc6\u0ca4\u0ccd\u0ca4\u0cbf\u0ca6 \u0ca8\u0cc0\u0cb0\u0cbf\u0ca8 \u0cae\u0cc2\u0cb2\u0c95 \u0ca7\u0cbe\u0cb0\u0cb5\u0cbe\u0ca1, \u0c95\u0cb2\u0c98\u0c9f\u0c97\u0cbf, \u0cae\u0cc1\u0c82\u0ca1\u0c97\u0ccb\u0ca1, \u0cb9\u0cb3\u0cbf\u0caf\u0cbe\u0cb3 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf\u0ca8 1200 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c95\u0cc6\u0cb0\u0cc6\u0c97\u0cb3\u0cbf\u0c97\u0cc6 \u0ca8\u0cc0\u0cb0\u0cc1 \u0ca4\u0cc1\u0c82\u0cac\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6. \u0c88 \u0caa\u0cc8\u0c95\u0cbf 450 \u0cb0\u0cb7\u0ccd\u0c9f\u0cc1 \u0c95\u0cc6\u0cb0\u0cc6\u0c97\u0cb3\u0cbf\u0c97\u0cc6 \u0ca8\u0cbf\u0cb0\u0ccd\u0ca6\u0cbf\u0cb7\u0ccd\u0c9f \u0caa\u0ccd\u0cb0\u0ca6\u0cc7\u0cb6\u0c95\u0ccd\u0c95\u0cc6 \u0ca8\u0cc0\u0cb0\u0ca8\u0ccd\u0ca8\u0cc1 \u0c95\u0cc6\u0cc2\u0c82\u0ca1\u0cc6\u0cc2\u0caf\u0ccd\u0ca6\u0cc1 \u0c97\u0cc1\u0cb0\u0cc1\u0ca4\u0ccd\u0cb5\u0ca6 \u0cae\u0cc2\u0cb2\u0c95\u0cb5\u0cc7 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6. \u0c95\u0cbe\u0cb3\u0cbf \u0ca8\u0ca6\u0cbf\u0caf\u0cbf\u0c82\u0ca6 \u0c85\u0c82\u0ca6\u0cbe\u0c9c\u0cc1 250 \u0c85\u0ca1\u0cbf\u0caf\u0cb7\u0ccd\u0c9f\u0cc1 \u0c8e\u0ca4\u0ccd\u0ca4\u0cb0\u0ca6 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cac\u0cc7\u0c95\u0cbf\u0ca6\u0cc6 \u0c85\u0cb7\u0ccd\u0c9f\u0cc7.\u00a0", "\u0ca7\u0cbe\u0cb0\u0cb5\u0cbe\u0ca1 \u0ca4\u0cbe\u0cb2\u0cc2\u0c95\u0cbf\u0c97\u0cc6 \u0c95\u0cbe\u0cb3\u0cbf\u0caf \u0c89\u0caa\u0ca8\u0ca6\u0cbf \u0caa\u0c82\u0ca1\u0cb0\u0cbf \u0ca8\u0ca6\u0cbf\u0caf\u0cbf\u0c82\u0ca6\u0cb2\u0cc7 \u0c88\u0c97\u0cbe\u0c97\u0cb2\u0cc7 \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0cb9\u0cb3\u0cbf\u0caf\u0cbe\u0cb3 \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf \u0c85\u0cb3\u0ccd\u0ca8\u0cbe\u0cb5\u0cb0 \u0caa\u0c9f\u0ccd\u0c9f\u0ca3\u0c95\u0ccd\u0c95\u0cc6 \u0ca8\u0cc0\u0cb0\u0cc1 \u0cb2\u0cad\u0cbf\u0cb8\u0cbf\u0ca6\u0cc6. \u0c87\u0ca6\u0cc7 \u0cae\u0cbe\u0cb0\u0ccd\u0c97 \u0cb5\u0cbf\u0cb8\u0ccd\u0ca4\u0cb0\u0ca3\u0cc6\u0caf\u0cbe\u0c97\u0cbf 2\u0ca8\u0cc7 \u0cb9\u0c82\u0ca4\u0ca6 \u0caf\u0ccb\u0c9c\u0ca8\u0cc6\u0caf\u0cbe\u0c97\u0cbf \u0cae\u0cbe\u0cb0\u0ccd\u0caa\u0c9f\u0ccd\u0c9f\u0cb0\u0cc6, \u0c85\u0cb3\u0ccd\u0ca8\u0cbe\u0cb5\u0cb0 \u0caa\u0cc2\u0cb0\u0ccd\u0cb5 \u0cae\u0ca4\u0ccd\u0ca4\u0cc1 \u0ca7\u0cbe\u0cb0\u0cb5\u0cbe\u0ca1\u0ca6 \u0caa\u0cb6\u0ccd\u0c9a\u0cbf\u0cae \u0cad\u0cbe\u0c97\u0ca6\u0cb2\u0ccd\u0cb2\u0cbf\u0cb0\u0cc1\u0cb5 45 \u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cb9\u0cb3\u0ccd\u0cb3\u0cbf\u0c97\u0cb3 \u0c95\u0cc6\u0cb0\u0cc6\u0c97\u0cb3\u0ca8\u0ccd\u0ca8\u0cc1 \u0ca4\u0cc1\u0c82\u0cac\u0cac\u0cb9\u0cc1\u0ca6\u0cc1. \u0c87\u0cb2\u0ccd\u0cb2\u0cbf\u0ca8 \u0cae\u0cc1\u0c97\u0ca6 \u0c95\u0cc6\u0cb0\u0cc6 \u0ca8\u0cc2\u0cb0\u0cbe\u0cb0\u0cc1 \u0c8e\u0c95\u0cb0\u0cc6 \u0c87\u0ca6\u0ccd\u0ca6\u0cc1, \u0c88 \u0c95\u0cc6\u0cb0\u0cc6 \u0ca4\u0cc1\u0c82\u0cac\u0cbf \u0c95\u0ccb\u0ca1\u0cbf \u0cae\u0cc2\u0cb2\u0c95 \u0cb9\u0cb0\u0cbf\u0cac\u0cbf\u0c9f\u0ccd\u0c9f\u0cb0\u0cc6, \u0c85\u0ca6\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0ca8\u0cc0\u0cb0\u0cc1\u0cb8\u0cbe\u0c97\u0cb0 \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc2 \u0ca4\u0cb2\u0cc1\u0caa\u0cbf\u0ca6\u0cb0\u0cc6 \u0cb8\u0cbf\u0ca6\u0ccd\u0ca6\u0caa\u0ccd\u0caa\u0ca3\u0ccd\u0ca3\u0ca8 \u0c95\u0ca8\u0cb8\u0cc1 \u0ca8\u0ca8\u0cb8\u0cbe\u0c97\u0cbf \u0c9c\u0cc0\u0cb5\u0cb5\u0cc8\u0cb5\u0cbf\u0ca7\u0ccd\u0caf\u0ca4\u0cc6\u0caf\u0cb2\u0ccd\u0cb2\u0cbf \u0c85\u0c97\u0cbe\u0ca7\u0cb5\u0cbe\u0ca6 \u0cae\u0cbe\u0cb0\u0ccd\u0caa\u0cbe\u0ca1\u0cc1\u0c97\u0cc1\u0ca4\u0ccd\u0ca4\u0ca6\u0cc6, \u0cb8\u0ccd\u0ca5\u0cb3\u0cc0\u0caf\u0cb0 \u0ca8\u0cc0\u0cb0 \u0cac\u0cbe\u0ca7\u0cc6\u0c97\u0cc6 \u0c95\u0ca1\u0cbf\u0cae\u0cc6 \u0c96\u0cb0\u0ccd\u0c9a\u0cb2\u0ccd\u0cb2\u0cbf \u0cae\u0cc1\u0c95\u0ccd\u0ca4\u0cbf \u0cb8\u0cbf\u0c95\u0ccd\u0c95\u0c82\u0ca4\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u00a0", "\u0c8e\u0ca4\u0ccd\u0ca4\u0cbf\u0ca8\u0cb9\u0cca\u0cb3\u0cc6 \u0cb8\u0cbe\u0ca7\u0ccd\u0caf\u0cb5\u0cbe\u0caf\u0ccd\u0ca4\u0cc1, \u0c95\u0cbe\u0cb3\u0cbf \u0caf\u0cbe\u0c95\u0cbf\u0cb2\u0ccd\u0cb2 ?\u00a0\u0cac\u0cc6\u0c82\u0c97\u0cb3\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0, \u0cae\u0cb2\u0cc6\u0ca8\u0cbe\u0ca1\u0cbf\u0ca8 \u0c9c\u0ca8\u0cb0 \u0ca8\u0ca1\u0cc1\u0cb5\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0c95\u0cbf\u0ca4\u0ccd\u0ca4\u0cbe\u0c9f\u0c95\u0ccd\u0c95\u0cc6 \u0c95\u0cbe\u0cb0\u0ca3\u0cb5\u0cbe\u0c97\u0cbf\u0ca6\u0ccd\u0ca6 \u0c8e\u0ca4\u0ccd\u0ca4\u0cbf\u0ca8 \u0cb9\u0cca\u0cb3\u0cc6 \u0caf\u0ccb\u0c9c\u0ca8\u0cc6 \u0cb9\u0ca4\u0ccd\u0ca4\u0cc1 \u0cb5\u0cb0\u0ccd\u0cb7\u0c97\u0cb3 \u0cb9\u0cbf\u0c82\u0ca6\u0cc6 \u0c9a\u0cb0\u0ccd\u0c9a\u0cc6\u0c97\u0cc6 \u0cac\u0c82\u0ca6\u0cbe\u0c97 \u0c8e\u0cb2\u0ccd\u0cb2\u0cbf\u0caf \u0cae\u0cb2\u0cc6\u0ca8\u0cbe\u0ca1\u0cc1, \u0c8e\u0cb2\u0ccd\u0cb2\u0cbf\u0caf \u0ca4\u0cc1\u0cae\u0c95\u0cc2\u0cb0\u0cc1,\u0c95\u0ccb\u0cb2\u0cbe\u0cb0, \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc2\u0cb0 \u0c9c\u0cbf\u0cb2\u0ccd\u0cb2\u0cc6, \u0c88 \u0caf\u0ccb\u0c9c\u0ca8\u0cc6\u0caf\u0ca8\u0ccd\u0ca8\u0cc1 \u0c85\u0ca8\u0cc1\u0cb7\u0ccd\u0ca0\u0cbe\u0ca8\u0c95\u0ccd\u0c95\u0cc6 \u0ca4\u0cb0\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0c85\u0ca8\u0cc7\u0c95\u0cb0\u0cc1 \u0c85\u0caa\u0cb9\u0cbe\u0cb8\u0ccd\u0caf \u0cae\u0cbe\u0ca1\u0cbf \u0ca8\u0c95\u0ccd\u0c95\u0cbf\u0ca6\u0ccd\u0ca6\u0cc1\u0c82\u0c9f\u0cc1. \u0c86\u0ca6\u0cb0\u0cc6 \u0c87\u0c82\u0ca6\u0cc1 \u0cb9\u0ccb\u0cb0\u0cbe\u0c9f\u0c95\u0ccd\u0c95\u0cc6 \u0cae\u0ca3\u0cbf\u0ca6\u0cc1 \u0c85\u0ca8\u0cbf\u0cb5\u0cbe\u0cb0\u0ccd\u0caf\u0cb5\u0cbe\u0c97\u0cbf \u0cb8\u0cb0\u0ccd\u0c95\u0cbe\u0cb0 \u0c88 \u0caf\u0ccb\u0c9c\u0ca8\u0cc6 \u0c9c\u0cbe\u0cb0\u0cbf\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0cc6.\u00a0", "\u0cae\u0cb9\u0ca6\u0cbe\u0caf\u0cbf-\u0cae\u0cb2\u0caa\u0ccd\u0cb0\u0cad\u0cc6, \u0cad\u0ca6\u0ccd\u0cb0 \u0cae\u0cc7\u0cb2\u0ccd\u0ca6\u0c82\u0ca1\u0cc6, \u0cb8\u0cbf\u0c82\u0c97\u0c9f\u0cbe\u0cb2\u0cc2\u0cb0\u0cc1 \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf, \u0cae\u0cc1\u0cb3\u0cb5\u0cbe\u0ca1 \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0ca8\u0cc7\u0c95 \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cc1 \u0c86\u0cb0\u0c82\u0cad\u0ca6\u0cb2\u0ccd\u0cb2\u0cbf \u0cb9\u0cbe\u0cb8\u0ccd\u0caf\u0cbe\u0cb8\u0ccd\u0caa\u0ca6\u0cb5\u0cc7 \u0c85\u0ca8\u0cbf\u0cb8\u0cbf\u0ca6\u0ccd\u0ca6\u0cb5\u0cc1. \u0c86\u0ca6\u0cb0\u0cc6 \u0c86\u0caf\u0cbe \u0cad\u0cbe\u0c97\u0ca6 \u0cb0\u0cbe\u0c9c\u0c95\u0cc0\u0caf \u0cae\u0cc1\u0c96\u0c82\u0ca1\u0cb0 \u0c87\u0c9a\u0ccd\u0c9b\u0cbe\u0cb6\u0c95\u0ccd\u0ca4\u0cbf \u0cae\u0ca4\u0ccd\u0ca4\u0cc1 \u0c9c\u0ca8\u0cb0 \u0cb8\u0c82\u0c98\u0c9f\u0ca8\u0cbe\u0ca4\u0ccd\u0cae\u0c95 \u0cb9\u0ccb\u0cb0\u0cbe\u0c9f\u0c97\u0cb3\u0cc1 \u0c88 \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0cbe\u0c95\u0cbe\u0cb0\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0cb5\u0cc1. \u0cb9\u0cc0\u0c97\u0cbe\u0c97\u0cbf \u0c87\u0c82\u0ca6\u0cb2\u0ccd\u0cb2 \u0ca8\u0cbe\u0cb3\u0cc6 \u0caa\u0cb6\u0ccd\u0c9a\u0cbf\u0cae\u0ca6 \u0c95\u0cbe\u0cb3\u0cbf \u0caa\u0cc2\u0cb0\u0ccd\u0cb5\u0cbe\u0cad\u0cbf\u0cae\u0cc1\u0c96\u0cb5\u0cbe\u0c97\u0cbf \u0cb9\u0cb0\u0cbf\u0caf\u0cb2\u0cc7\u0cac\u0cc7\u0c95\u0cc1. \u0ca8\u0cc6\u0cb2 \u0cae\u0ca4\u0ccd\u0ca4\u0cc1 \u0c9c\u0ca8\u0cb0 \u0ca6\u0cbe\u0cb9 \u0ca4\u0ca3\u0cbf\u0caf\u0cb2\u0cc7\u0cac\u0cc7\u0c95\u0cc1 \u0c8e\u0ca8\u0ccd\u0ca8\u0cc1\u0cb5 \u0cb2\u0cc6\u0c95\u0ccd\u0c95\u0cbe\u0c9a\u0cbe\u0cb0\u0ca6\u0cb2\u0ccd\u0cb2\u0cbf\u0ca6\u0ccd\u0ca6\u0cbe\u0cb0\u0cc6 \u0c85\u0cb0\u0cc6 \u0cae\u0cb2\u0cc6\u0ca8\u0cbe\u0ca1\u0cbf\u0c97\u0cb0\u0cc1.\u00a0", "\u0cb8\u0cbe\u0ca7\u0ccd\u0caf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0ca4\u0c9c\u0ccd\u0c9e\u0cb0\u0cc1\u00a0\u0c95\u0cbe\u0cb3\u0cbf\u0ca8\u0ca6\u0cbf\u0caf\u0cbf\u0c82\u0ca6 \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6\u0c97\u0cb3 \u0c95\u0cc1\u0cb0\u0cbf\u0ca4\u0cc1 \u0c85\u0ca8\u0cc7\u0c95 \u0cac\u0cbe\u0cb0\u0cbf \u0cb9\u0cbf\u0cb0\u0cbf\u0caf \u0ca8\u0cc0\u0cb0\u0cbe\u0cb5\u0cb0\u0cbf \u0ca4\u0c9c\u0ccd\u0c9e\u0cb0\u0cc1 \u0c97\u0cae\u0ca8 \u0cb8\u0cc6\u0cb3\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbf\u0cb5\u0cc3\u0ca4\u0ccd\u0ca4 \u0c87\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c\u0cb0\u0cbe\u0ca6 \u0c8e\u0cb8\u0ccd\u200c.\u0c8e\u0ca8\u0ccd\u200c.\u0c9b\u0cac\u0ccd\u0cac\u0cbf, \u0cb0\u0cc1\u0ca6\u0ccd\u0cb0\u0cae\u0cc2\u0cb0\u0ccd\u0ca4\u0cbf, \u0ca8\u0cbf\u0cb5\u0cc3\u0ca4\u0ccd\u0ca4 \u0c89\u0caa\u0cae\u0cc1\u0c96\u0ccd\u0caf \u0c87\u0c82\u0c9c\u0cbf\u0ca8\u0cbf\u0caf\u0cb0\u0ccd\u200c \u0caa\u0ccd\u0cb0\u0c95\u0cbe\u0cb6 \u0c95\u0cc1\u0ca6\u0cb0\u0cc6, \u0ca8\u0cc0\u0cb0\u0cbe\u0cb5\u0cb0\u0cbf \u0ca4\u0c9c\u0ccd\u0c9e \u0cb0\u0cb5\u0cbf \u0ca6\u0cc6\u0cc2\u0ca1\u0cae\u0ca8\u0cbf \u0c95\u0cc2\u0ca1 \u0c95\u0cbe\u0cb3\u0cbf \u0c8f\u0ca4\u0ca8\u0cc0\u0cb0\u0cbe\u0cb5\u0cb0\u0cbf \u0cb8\u0cbe\u0ca7\u0ccd\u0caf \u0c8e\u0ca8\u0ccd\u0ca8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c88 \u0caa\u0cc8\u0c95\u0cbf \u0caa\u0ccd\u0cb0\u0c95\u0cbe\u0cb6 \u0c95\u0cc1\u0ca6\u0cb0\u0cc6 \u0c85\u0cb5\u0cb0\u0cc1 \u0c85\u0ca7\u0cbf\u0c95\u0cc3\u0ca4\u0cb5\u0cbe\u0c97\u0cbf \u0c95\u0cbe\u0cb3\u0cbf \u0ca8\u0ca6\u0cbf\u0caf\u0cbf\u0c82\u0ca6 22 \u0cb2\u0c95\u0ccd\u0cb7 \u0c8e\u0c95\u0cb0\u0cc6 \u0cad\u0cc2\u0cae\u0cbf\u0c97\u0cc6 \u0ca8\u0cc0\u0cb0\u0cbe\u0cb5\u0cb0\u0cbf \u0cae\u0ca4\u0ccd\u0ca4\u0cc1 \u0c85\u0c95\u0ccd\u0c95\u0caa\u0c95\u0ccd\u0c95\u0ca6 \u0ca8\u0c97\u0cb0\u0c97\u0cb3\u0cbf\u0c97\u0cc6 \u0cb8\u0cc1\u0cb2\u0cad\u0cb5\u0cbe\u0c97\u0cbf \u0c95\u0cc1\u0ca1\u0cbf\u0caf\u0cb2\u0cc1 \u0ca8\u0cc0\u0cb0\u0cc1 \u0c95\u0cc6\u0cc2\u0ca1\u0cac\u0cb9\u0cc1\u0ca6\u0cc1 \u0c8e\u0ca8\u0ccd\u0ca8\u0cc1\u0cb5 \u0c95\u0cc1\u0cb0\u0cbf\u0ca4\u0cc1 \u0c85\u0ca7\u0ccd\u0caf\u0caf\u0ca8 \u0cae\u0cbe\u0ca1\u0cbf \u0caa\u0cc1\u0cb8\u0ccd\u0ca4\u0c95\u0cb5\u0ca8\u0ccd\u0ca8\u0cc7 \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0\u0cae\u0cc1\u0cb3\u0cb5\u0cbe\u0ca1 \u0c8f\u0ca4 \u0ca8\u0cc0\u0cb0\u0cbe\u0cb5\u0cb0\u0cbf \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0c95\u0cbe\u0cb3\u0cbf \u0ca8\u0ca6\u0cbf\u0caf \u0ca8\u0cc0\u0cb0\u0ca8\u0ccd\u0ca8\u0cc1 \u0ca7\u0cbe\u0cb0\u0cb5\u0cbe\u0ca1,\u0cb9\u0cbe\u0cb5\u0cc7\u0cb0\u0cbf,\u0c89\u0ca4\u0ccd\u0ca4\u0cb0\u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0c8e\u0c82\u0c9f\u0cc1 \u0ca4\u0cbe\u0cb2\u0cc2\u0c95\u0cbf\u0c97\u0cc6 \u0cb9\u0cb0\u0cbf\u0cb8\u0cac\u0cb9\u0cc1\u0ca6\u0cc1 \u0c8e\u0ca8\u0ccd\u0ca8\u0cc1\u0cb5 \u0cb5\u0cbf\u0cb5\u0cb0\u0cb5\u0ca8\u0ccd\u0ca8\u0cc1 \u0c85\u0cb5\u0cb0\u0cc1 \u0ca4\u0cae\u0ccd\u0cae \u0caa\u0cc1\u0cb8\u0ccd\u0ca4\u0c95\u0ca6\u0cb2\u0ccd\u0cb2\u0cbf \u0ca8\u0cae\u0cc2\u0ca6\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c86\u0ca4\u0ccd\u0caf\u0cbe\u0ca7\u0cc1\u0ca8\u0cbf\u0c95 \u0ca4\u0c82\u0ca4\u0ccd\u0cb0\u0c9c\u0ccd\u0c9e\u0cbe\u0ca8\u0cb5\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0c82\u0ca1\u0cc1 \u0ca6\u0cc8\u0ca4\u0ccd\u0caf \u0caa\u0c82\u0caa\u0ccd\u200c\u0c97\u0ccd\u0cb3\u0ca8\u0ccd\u0ca8\u0cc1 \u0c85\u0cb3\u0cb5\u0ca1\u0cbf\u0cb8\u0cbf \u0c95\u0cc6\u0cb2\u0cb8 \u0c86\u0cb0\u0c82\u0cad\u0cbf\u0cb8\u0cbf\u0ca6\u0cb0\u0cc6, \u0c88\u0c97\u0cbe\u0c97\u0cb2\u0cc7 \u0cb8\u0cbf\u0ca6\u0ccd\u0ca6\u0cb5\u0cbf\u0cb0\u0cc1\u0cb5 \u0c85\u0ca3\u0cc6\u0c95\u0c9f\u0ccd\u0c9f\u0cc6\u0c97\u0cb3\u0cc1, \u0c95\u0cc6\u0cb0\u0cc6\u0c97\u0cb3\u0cc1, \u0cb9\u0cb3\u0ccd\u0cb3,\u0c95\u0cc6\u0cc2\u0cb3\u0ccd\u0cb3 \u0c8e\u0cb2\u0ccd\u0cb2\u0ca6\u0c95\u0ccd\u0c95\u0cc2 \u0c95\u0cbe\u0cb3\u0cbf \u0ca8\u0cc0\u0cb0\u0cc1 \u0cb9\u0cb0\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0ca6\u0cc6 \u0c8e\u0ca8\u0ccd\u0ca8\u0cc1\u0cb5\u0cc1\u0ca6\u0cc1 \u0c87\u0cb5\u0cb0 \u0c85\u0cad\u0cbf\u0cae\u0ca4.\u00a0", "\u0c95\u0cbe\u0cb3\u0cbf \u0ca8\u0ca6\u0cbf\u0caf \u0cac\u0c97\u0ccd\u0c97\u0cc6 \u0c92\u0c82\u0ca6\u0cbf\u0cb7\u0ccd\u0c9f\u0cc1...*\u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0ca1\u0cbf\u0c97\u0ccd\u0c97\u0cbf \u0c8e\u0c82\u0cac\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf 184 \u0c95\u0cbf.\u0cae\u0cc0. \u0cb9\u0cb0\u0cbf\u0ca6\u0cc1 \u0c85\u0cb0\u0cac\u0ccd\u0cac\u0cbf \u0cb8\u0cae\u0cc1\u0ca6\u0ccd\u0cb0 \u0cb8\u0cc7\u0cb0\u0cc1\u0ca4\u0ccd\u0ca4\u0ca6\u0cc6. \u00a0\u0c95\u0cbe\u0cb3\u0cbf\u0ca8\u0ca6\u0cbf\u0caf \u0c9c\u0cb2\u0cbe\u0ca8\u0caf\u0ca8\u0ca6\u0cb2\u0ccd\u0cb2\u0cbf \u0cb6\u0cc7.35 \u0cb0\u0cb7\u0ccd\u0c9f\u0cc1-\u0c95\u0cbe\u0ca1\u0cc1 \u0ca8\u0cbf\u0ca4\u0ccd\u0caf\u0cb9\u0cb0\u0cbf\u0ca6\u0ccd\u0cb5\u0cb0\u0ccd\u0ca3 \u0c95\u0cbe\u0ca1\u0cbe\u0c97\u0cbf\u0ca6\u0cc6. 1901 \u0cb0\u0cbf\u0c82\u0ca6 1987\u0cb0 \u0cb5\u0cb0\u0cc6\u0c97\u0cc6 \u0c95\u0cbe\u0cb3\u0cbf\u0ca8\u0ca6\u0cbf \u0caa\u0cbe\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c97\u0cb0\u0cbf\u0cb7\u0ccd\u0ca0 3427 \u0cae\u0cbf.\u0cae\u0cbf.\u0cae\u0cb3\u0cc6 \u0cb8\u0cc1\u0cb0\u0cbf\u0ca6\u0cbf\u0ca6\u0cc6. \u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0cb8\u0cb0\u0cbe\u0cb8\u0cb0\u0cbf 2202 \u0cae\u0cbf.\u0cae\u0cbf.\u0cae\u0cb3\u0cc6 \u0cac\u0cc0\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0cc2\u0caa\u0cbe\u0ca6\u0cbf\u0c82\u0ca6 \u0cac\u0cbf\u0c9f\u0ccd\u0c9f \u0ca8\u0cc0\u0cb0\u0cc1 \u0c95\u0cc6\u0cc2\u0ca1\u0cb8\u0cb3\u0ccd\u0cb3\u0cbf, \u0c95\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0c95\u0ccd\u0c95\u0cc2 \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0ca6\u0cc6.\u0ca8\u0c82\u0ca4\u0cb0 \u0c95\u0cbe\u0cb0\u0cb5\u0cbe\u0cb0\u0ca6 \u0cac\u0cb3\u0cbf \u0c87\u0cb0\u0cc1\u0cb5 \u0cb8\u0ca6\u0cbe\u0cb6\u0cbf\u0cb5\u0c98\u0ca1 \u0cb8\u0cae\u0cc0\u0caa \u0c95\u0cbe\u0cb3\u0cbf\u0ca8\u0ca6\u0cbf\u0caf\u0cc1 \u0c85\u0cb0\u0cac\u0ccd\u0cac\u0cbf \u0cb8\u0cae\u0cc1\u0ca6\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0cc7\u0cb0\u0cc1\u0ca4\u0ccd\u0ca4\u0ca6\u0cc6. \u00a0", "\u0c95\u0cbe\u0cb3\u0cbf \u0ca8\u0ca6\u0cbf \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6 \u0ca1\u0cbf\u0c97\u0ccd\u0c97\u0cbf \u0c8e\u0c82\u0cac\u0cb2\u0ccd\u0cb2\u0cbf \u0cb9\u0cc1\u0c9f\u0ccd\u0c9f\u0cbf \u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6\u0c97\u0cc6 \u0cb8\u0cc7\u0cb0\u0cc1\u0ca4\u0ccd\u0ca4\u0ca6\u0cc6. \u0c87\u0cb2\u0ccd\u0cb2\u0cbf\u0c82\u0ca6 \u0ca6\u0cbe\u0c82\u0ca1\u0cc7\u0cb2\u0cbf \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf, \u0cac\u0cc6\u0cc2\u0cae\u0ccd\u0cae\u0ca8\u0cb9\u0cb3\u0ccd\u0cb3\u0cbf \u0c9c\u0cb2\u0cbe\u0cb6\u0caf, \u0ca8\u0cbe\u0c97\u0c9d\u0cb0\u0cbf \u0cb5\u0cbf\u0ca6\u0ccd\u0caf\u0cc1\u0ca4\u0ccd\u200c \u0c89\u0ca4\u0ccd\u0caa\u0cbe\u0ca6\u0ca8\u0cbe \u0c95\u0cc7\u0c82\u0ca6\u0ccd\u0cb0\u0ca6 \u0cac\u0cb3\u0cb8\u0cbf \u0c95\u0cc6\u0cc2\u0ca1\u0cb8\u0cb3\u0ccd\u0cb3\u0cbf, \u0c95\u0ca6\u0ccd\u0cb0\u0cbe \u0c9c\u0cb2\u0cbe\u0cb6\u0caf\u0ca6 \u0cae\u0cc2\u0cb2\u0c95 \u0c95\u0cbe\u0cb0\u0cb5\u0cbe\u0cb0\u0ca6 \u0cb8\u0ca6\u0cbe\u0cb6\u0cbf\u0cb5\u0c98\u0ca1\u0ca6 \u0cac\u0cb3\u0cbf \u0c85\u0cb0\u0cac\u0ccd\u0cac\u0cbf \u0cb8\u0cae\u0cc1\u0ca6\u0ccd\u0cb0\u0cb5\u0ca8\u0ccd\u0ca8\u0cc1 \u0cb8\u0cc7\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cb3\u0cbf\u0caf\u0cbe\u0cb3 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf \u0cb9\u0cb0\u0cbf\u0caf\u0cc1\u0cb5 \u0ca4\u0c9f\u0ccd\u0c9f\u0cbf\u0cb9\u0cb3\u0ccd\u0cb3 \u0ca8\u0ca6\u0cbf\u0c97\u0cc6 \u0ca8\u0cbf\u0cb0\u0ccd\u0cae\u0cbf\u0cb8\u0cbf\u0ca6 \u0c9c\u0cb2\u0cbe\u0cb6\u0caf \u0ca4\u0c9f\u0ccd\u0c9f\u0cbf\u0cb9\u0cb3\u0ccd\u0cb3 \u0c85\u0ca3\u0cc6\u0c95\u0c9f\u0ccd\u0c9f\u0cbf\u0c97\u0cc6 \u0c95\u0cbe\u0cb3\u0cbf \u0c9c\u0cb2\u0cbe\u0ca8\u0caf\u0ca8 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf\u0c82\u0ca6\u0cb2\u0cc7 \u0ca8\u0cc0\u0cb0\u0cc1 \u0cb8\u0cc7\u0cb0\u0cc1\u0ca4\u0ccd\u0ca4\u0ca6\u0cc6.\u00a0*\u0cb8\u0cc2\u0caa\u0cbe \u0c85\u0ca3\u0cc6\u0c95\u0c9f\u0ccd\u0c9f\u0cc6\u0caf\u0cb2\u0ccd\u0cb2\u0cbf 147 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0cbf\u0ca6\u0cc6.\u00a0*\u0c95\u0ca6\u0ccd\u0cb0\u0cbe 13.47 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0cbf\u0ca6\u0cc6.\u00a0* \u0c95\u0cc6\u0cc2\u0ca1\u0cb8\u0cb3\u0ccd\u0cb3\u0cbf 10.87 \u0c9f\u0cbf\u0c8e\u0c82\u0cb8\u0cbf \u0ca8\u0cc0\u0cb0\u0cc1 \u0cb8\u0c82\u0c97\u0ccd\u0cb0\u0cb9 \u0cb8\u0cbe\u0cae\u0cb0\u0ccd\u0ca5\u0ccd\u0caf\u0cb5\u0cbf\u0ca6\u0cc6.\u00a0*\u0cac\u0cc6\u0cc2\u0cae\u0ccd\u0cae\u0ca8\u0cb9\u0cb3\u0ccd\u0cb3\u0cbf \u0cac\u0ccd\u0caf\u0cbe\u0cb2\u0cc6\u0ca8\u0ccd\u0cb8\u0cbf\u0c82\u0c97\u0ccd\u200c \u0c9c\u0cb2\u0cbe\u0cb6\u0caf\u0ca6\u0cb2\u0ccd\u0cb2\u0cbf 10 \u0c9f\u0cbf.\u0c8e\u0c82.", "\u0cac\u0cb8\u0cb5\u0cb0\u0cbe\u0c9c \u0cb9\u0cca\u0c82\u0c97\u0cb2\u0ccd\u200c\u00a0"], "title": "\u0c95\u0cbe\u0cb3\u0cbf... \u0cac\u0cb0\u0cc1\u0cb5\u0cb3\u0cc7 \u0cb9\u0cc7\u0cb3\u0cbf  \u00a0\u00a0"},
{"url": "https://www.udayavani.com/kannada/news/multifaceted/309242/so-many-waterfalls-let-s-see", "content": ["\u0cae\u0cb2\u0cc6\u0ca8\u0cbe\u0ca1\u0cc1- \u0cae\u0cb3\u0cc6\u0ca8\u0cbe\u0ca1\u0cbe\u0c97\u0cbf \u0cac\u0cbf\u0c9f\u0ccd\u0c9f\u0cbf\u0ca6\u0cc6. \u0c86\u0c95\u0cbe\u0cb6\u0c95\u0ccd\u0c95\u0cc6 \u0ca4\u0cc2\u0ca4\u0cc1 \u0cac\u0cbf\u0ca6\u0ccd\u0ca6\u0cbf\u0ca6\u0cc6\u0caf\u0cc7\u0ca8\u0ccb \u0c8e\u0c82\u0cac\u0c82\u0ca4\u0cc6 \u0c92\u0c82\u0ca6\u0cc7 \u0cb8\u0cae\u0ca8\u0cc6 \u0cae\u0cb3\u0cc6 \u0cac\u0cc0\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0caa\u0cb0\u0cbf\u0ca3\u0cbe\u0cae, \u0c8e\u0cb2\u0ccd\u0cb2 \u0c9c\u0cb2\u0caa\u0cbe\u0ca4\u0c97\u0cb3\u0cc2 \u0cae\u0cc8\u0ca6\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb5\u0cc6. \u0c9c\u0cb2\u0caa\u0cbe\u0ca4\u0c97\u0cb3 \u0ca4\u0cb5\u0cb0\u0cc1 \u0c8e\u0ca8\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cb6\u0cbf\u0cb0\u0cb8\u0cbf \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0cb8\u0cc0\u0cae\u0cc6\u0caf\u0cb2\u0ccd\u0cb2\u0cbf\u0cb0\u0cc1\u0cb5 \u0cb9\u0cc6\u0cb8\u0cb0\u0cbe\u0c82\u0ca4 \u0c9c\u0cb2\u0caa\u0cbe\u0ca4\u0c97\u0cb3 \u0cb8\u0c82\u0c95\u0ccd\u0cb7\u0cbf\u0caa\u0ccd\u0ca4 \u0caa\u0cb0\u0cbf\u0c9a\u0caf \u0c87\u0cb2\u0ccd\u0cb2\u0cbf\u0ca6\u0cc6. \u0c87\u0ca6\u0cc1 \u0caa\u0ccd\u0cb0\u0ca4\u0cbf\u0cb5\u0cbe\u0cb0\u0ca6 \u0cb8\u0c82\u0cad\u0ccd\u0cb0\u0cae.\u00a0", "\u0c9c\u0cb2\u0cb2 \u0c9c\u0cb2\u0cb2 \u0c9c\u0cb2\u0ca7\u0cbe\u0cb0\u0cc6, \u0c85\u0c97\u0cc6\u0cc2, \u0c85\u0c97\u0ccb \u0ca8\u0ccb\u0ca1\u0cc1 \u0c9c\u0cb2\u0caa\u0cbe\u0ca4! \u0cb5\u0cbe\u0cb9\u0ccd\u200c, \u0cb8\u0cc2\u0caa\u0cb0\u0ccd\u200c, \u0cab\u0cc6\u0c82\u0c9f\u0cbe\u0cb8\u0ccd\u0c9f\u0cbf\u0c95\u0ccd\u200c, \u0cb9\u0cc0\u0c97\u0cc6\u0c82\u0ca6\u0cc1 \u0c88 \u0c9c\u0cb2\u0caa\u0cbe\u0ca4\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0cac\u0c82\u0ca6\u0cb5\u0cb0\u0cc1 \u0cb9\u0cc7\u0cb3\u0cc1\u0cb5\u0cc1\u0ca6\u0cc1 \u0cb0\u0cc2\u0ca2\u0cbf. \u0cb9\u0ccc\u0ca6\u0cc1, \u0cb5\u0caf\u0ccd\u0ca8\u0cbe\u0cb0\u0ca6 \u0c9c\u0cb2\u0ca7\u0cbe\u0cb0\u0cc6\u0caf\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0c92\u0c82\u0ca6\u0cc1 \u0cb8\u0c82\u0cad\u0ccd\u0cb0\u0cae. \u0ca7\u0cc1\u0cae\u0ccd\u0cae\u0cbf\u0c95\u0ccd\u0c95\u0cc1\u0cb5 \u0cb9\u0cb0\u0cbf\u0caf\u0cc1\u0cb5 \u0c9c\u0cb2\u0caa\u0cbe\u0ca4\u0c97\u0cb3\u0cc1 \u0cae\u0ca8\u0cb8\u0ccd\u0cb8\u0cbf\u0c97\u0cc6 \u0c86\u0cb9\u0ccd\u0cb2\u0cbe\u0ca6 \u0cae\u0ca4\u0ccd\u0ca4\u0cc1 \u0cb8\u0c82\u0cad\u0ccd\u0cb0\u0cae\u0cb5\u0ca8\u0ccd\u0ca8\u0cc1 \u0cae\u0cca\u0c97\u0cc6 \u0cae\u0cca\u0c97\u0cc6\u0ca6\u0cc1 \u0c95\u0cc6\u0cc2\u0ca1\u0cc1\u0ca4\u0ccd\u0ca4\u0cb5\u0cc6. \u0c87\u0c82\u0ca5 \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0cb9\u0cca\u0c82\u0ca6\u0cbf\u0ca6 \u0cb8\u0cca\u0c97\u0cb8\u0cbf\u0ca8 \u0c9c\u0cb2\u0caa\u0cbe\u0ca4\u0c97\u0cb3\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cc7\u0c95\u0cbe\u0ca6\u0cb0\u0cc6 \u0cac\u0cb0\u0cac\u0cc7\u0c95\u0cc1 \u0cb6\u0cbf\u0cb0\u0cb8\u0cbf\u0c97\u0cc6.", "\u00a0 \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0, \u0caf\u0cb2\u0ccd\u0cb2\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cc1\u0c97\u0cb3\u0c82\u0ca4\u0cc2 \u0c9c\u0cb2\u0caa\u0cbe\u0ca4\u0c97\u0cb3 \u0ca4\u0cb5\u0cb0\u0cc1\u0cae\u0ca8\u0cc6\u0caf\u0cc7.\u00a0\u00a0\u0c88 \u0caa\u0cb0\u0cbf\u0cb8\u0cb0\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca4\u0cbf \u0c87\u0caa\u0ccd\u0caa\u0ca4\u0ccd\u0ca4\u0cc1 \u0cae\u0cc2\u0cb5\u0ca4\u0ccd\u0ca4\u0cc1 \u0c95\u0cbf\u0cb2\u0ccb\u0cae\u0cc0\u0c9f\u0cb0\u0ccd\u200c\u0c97\u0cc6 \u0c92\u0c82\u0ca6\u0cc6\u0cc2\u0c82\u0ca6\u0cc1 \u0c9c\u0cb2\u0caa\u0cbe\u0ca4 \u0c95\u0cbe\u0ca3\u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u00a0\u0cb8\u0cc1\u0ca4\u0ccd\u0ca4\u0cb2\u0cc2 \u0cb9\u0cb8\u0cbf\u0cb0\u0cc1, \u0c95\u0cbe\u0ca8\u0ca8\u0ca6 \u0ca8\u0ca1\u0cc1\u0cb5\u0cc6 \u0caa\u0cc1\u0c9f\u0ccd\u0c9f\u0cb9\u0cb3\u0ccd\u0cb3\u0cbf, \u0cb9\u0cb3\u0ccd\u0cb3\u0cbf \u0caa\u0c95\u0ccd\u0c95\u0ca6\u0cb2\u0ccd\u0cb2\u0cbf \u0cb8\u0cbe\u0c97\u0cbf\u0ca6\u0cb0\u0cc6 \u0c9c\u0cc1\u0cb3\u0cc1 \u0c9c\u0cc1\u0cb3\u0cc1 \u0c9c\u0cb2\u0caa\u0cbe\u0ca4\u0c97\u0cb3\u0cc1. \u0cb8\u0cae\u0cc3\u0ca6\u0ccd\u0ca7 \u0caa\u0cb0\u0cbf\u0cb8\u0cb0\u0ca6 \u0ca8\u0ca1\u0cc1\u0cb5\u0cc6 \u0ca4\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0cb5 \u00a0\u0c9c\u0cb2\u0ca7\u0cbe\u0cb0\u0cc6\u0caf \u0cb5\u0cc8\u0cad\u0cb5\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cb2\u0cc1 \u0c9c\u0cc6\u0cc2\u0ca4\u0cc6\u0c97\u0cc6 \u0cb8\u0cae\u0caf \u0c87\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cc1 \u0cac\u0cb0\u0cac\u0cc7\u0c95\u0cc1. \u0c86\u0ca6\u0cb0\u0cc2 \u0cae\u0cb3\u0cc6\u0c97\u0cbe\u0cb2\u0ca6 \u0c9a\u0cbe\u0cb0\u0ca3\u0ca6 \u0c85\u0caa\u0cbe\u0caf\u0c97\u0cb3\u0cc1, \u0ca8\u0cc0\u0cb0\u0cbf\u0ca8 \u0cb8\u0cc6\u0cb3\u0cc6\u0ca4\u0c97\u0cb3\u0cc1, \u0c85\u0ca4\u0cbf \u0cae\u0cb3\u0cc6\u0c97\u0cc6 \u0cae\u0c82\u0c9c\u0cc1 \u0cae\u0cc1\u0cb8\u0cc1\u0c95\u0cbf\u0ca8 \u0c9c\u0cb2\u0caa\u0cbe\u0ca4\u0c97\u0cb3\u0cc1, \u0caa\u0cc7\u0c9f\u0cbf\u0c97\u0cb0\u0cbf\u0c97\u0cc6 \u0caa\u0cb0\u0cbf\u0c9a\u0caf \u0c87\u0cb0\u0ca6 \u0c89\u0c82\u0cac\u0cb3\u0c97\u0cb3\u0cc1 \u0cb9\u0cc0\u0c97\u0cc6 \u0c9c\u0cb2\u0caa\u0cbe\u0ca4 \u0ca8\u0ccb\u0ca1\u0cb2\u0cc1 \u0cac\u0c82\u0ca6\u0cb0\u0cc6 \u0c8e\u0ca6\u0cc1\u0cb0\u0cbe\u0c97\u0cc1\u0cb5 \u0cb8\u0cae\u0cb8\u0ccd\u0caf\u0cc6\u0c97\u0cb3\u0cc1 \u0c92\u0c82\u0ca6\u0cc6\u0cb0\u0ca1\u0cc1 \u0c85\u0cb2\u0ccd\u0cb2.", "\u00a0\u0cb6\u0cbf\u0cb0\u0cb8\u0cbf \u0c95\u0cc7\u0c82\u0ca6\u0ccd\u0cb0\u0cb5\u0cbe\u0c97\u0cbf\u0c9f\u0ccd\u0c9f\u0cc1\u0c95\u0cc6\u0cc2\u0c82\u0ca1\u0cb0\u0cc6 \u0c95\u0ca3\u0ccd\u0cae\u0ca8 \u0cb8\u0cc6\u0cb3\u0cc6\u0caf\u0cc1\u0cb5 \u0c9c\u0cb2\u0caa\u0cbe\u0ca4\u0c97\u0cb3\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0cb5\u0cc6. \u0caf\u0cb2\u0ccd\u0cb2\u0cbe\u0caa\u0cc1\u0cb0, \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0cb9\u0ca4\u0ccd\u0ca4\u0cbf\u0cb0. \u0cb9\u0cc0\u0c97\u0cbe\u0c97\u0cbf \u0c86 \u0c95\u0ca1\u0cc6 \u0cb9\u0cc6\u0c9c\u0ccd\u0c9c\u0cc6 \u0c87\u0c9f\u0ccd\u0c9f\u0cb0\u0c82\u0ca4\u0cc6 \u0c95\u0ca3\u0ccd\u0ca3\u0cc1\u0c97\u0cb3\u0cbf\u0c97\u0cc6 \u0cb9\u0cac\u0ccd\u0cac\u0cb5\u0cc7. \u0cac\u0ca8\u0ccd\u0ca8\u0cbf \u0c87\u0cb2\u0ccd\u0cb2\u0cca\u0c82\u0ca6\u0cb7\u0ccd\u0c9f\u0cc1 \u0c9c\u0cb2\u0caa\u0cbe\u0ca4\u0c97\u0cb3\u0cc1 \u0c87\u0cb5\u0cc6. \u0ca8\u0ccb\u0ca1\u0ccb\u0ca3.\u00a0", "\u0cb9\u0cbe\u0c97\u0cc7 \u0cb8\u0cbe\u0c97\u0cbf\u0ca6\u0cb0\u0cc6 \u0c9c\u0ccb\u0c97\u00a0\u0cb5\u0cbf\u0cb6\u0ccd\u0cb5\u0c96\u0ccd\u0caf\u0cbe\u0ca4\u0cbf\u0caf \u0cb0\u0cbe\u0c9c\u0cbe, \u0cb0\u0cbe\u0ca3\u0cbf, \u0cb0\u0ccb\u0cb0\u0cb0\u0ccd\u200c, \u0cb0\u0cbe\u0c95\u0cc6\u0c9f\u0ccd\u200c \u0c92\u0cb3\u0c97\u0cc6\u0cc2\u0c82\u0ca1 \u0c9c\u0ccb\u0c97 \u0cb6\u0cbf\u0cb0\u0cb8\u0cbf\u0c97\u0cc6 \u0cb9\u0ca4\u0ccd\u0ca4\u0cbf\u0cb0\u0cb5\u0cc7 \u0c87\u0ca6\u0cc6. \u00a0\u0cb8\u0cbe\u0caf\u0ccb\u0ca6\u0cc6\u0cc2\u00c5\u0cb3\u0c97\u0cc6 \u0c92\u0cae\u0ccd\u0cae\u0cc6 \u0ca8\u0ccb\u0ca1\u0cc1 \u0c9c\u0ccb\u0c97\u0cbe\u0ca6\u0ccd\u200c \u0c97\u0cc1\u0c82\u0ca1\u0cbf \u0c8e\u0c82\u0cac \u0c85\u0ca3\u0ccd\u0ca3\u0ccb\u0cb0 \u0cb9\u0cbe\u0ca1\u0ca8\u0ccd\u0ca8\u0cc1 \u0c97\u0cc1\u0ca8\u0c97\u0cc1\u0c97\u0cbf\u0cb8\u0cc1\u0ca4\u0ccd\u0ca4 \u0c9c\u0ccb\u0c97 \u0c9c\u0cb2\u0caa\u0cbe\u0ca4 \u0c95\u0ca3\u0ccd\u0ca4\u0cc1\u0c82\u0cac\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cb9\u0cc1\u0ca6\u0cc1. \u00a0960 \u0c85\u0ca1\u0cbf\u0caf\u0cbf\u0c82\u0ca6 \u0ca6\u0cb0\u0ca6\u0cb0\u0ca8\u0cc7 \u0ca7\u0cc1\u0cae\u0ccd\u0cae\u0cbf\u0c95\u0ccd\u0c95\u0cc1\u0cb5 \u0cb6\u0cb0\u0cbe\u0cb5\u0ca4\u0cbf \u0ca8\u0ca6\u0cbf \u0c9c\u0cbf\u0c97\u0cbf\u0caf\u0cc1\u0cb5\u0cc1\u0ca6\u0cc1 \u0cb6\u0cbf\u0cb5\u0cae\u0cca\u0c97\u0ccd\u0c97 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf, \u00a0\u0cb9\u0cb0\u0cbf\u0caf\u0cc1\u0cb5\u0cc1\u0ca6\u0cc1 \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1\u0ca6 \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8 \u0c95\u0ca1\u0cc6\u0caf\u0cb2\u0ccd\u0cb2\u0cbf.\u00a0\u0cae\u0cbe\u0cb0\u0ccd\u0c97- \u00a0\u0cb6\u0cbf\u0cb0\u0cb8\u0cbf, \u0cb8\u0cbe\u0c97\u0cb0 \u0ca8\u0ca1\u0cc1\u0cb5\u0cc6 \u0c9c\u0ccb\u0c97.\u00a0\u0c8a\u0c9f, \u0ca4\u0cbf\u0c82\u0ca1\u0cbf,\u0cb5\u0cb8\u0ca4\u0cbf- \u0cb6\u0cbf\u0cb0\u0cb8\u0cbf \u0c85\u0ca5\u0cb5\u0cbe \u0cb8\u0cbe\u0c97\u0cb0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1? \u0cae\u0cb3\u0cc6 \u0cb9\u0cc6\u0c9a\u0ccd\u0c9a\u0cbf\u0ca6\u0ccd\u0ca6\u0cb0\u0cc6 \u0cb9\u0cbf\u0cae \u0c9c\u0cbe\u0cb8\u0ccd\u0ca4\u0cbf. \u0cb9\u0cc0\u0c97\u0cbe\u0c97\u0cbf \u0c9a\u0cb3\u0cbf, \u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0ca8\u0ccb\u0ca1\u0cbf\u0ca6\u0cb0\u0cc2 \u0ca8\u0cbf\u0c9c\u0cb5\u0cbe\u0ca6 \u0cb8\u0ccc\u0c82\u0ca6\u0cb0\u0ccd\u0caf \u0c95\u0cbe\u0ca3\u0cc1\u0cb5\u0cc1\u0ca6\u0cbf\u0cb2\u0ccd\u0cb2.\u00a0", "\u0c89\u0c82\u0c9a\u0cb3\u0ccd\u0cb3\u0cbf\u0c89\u0c82\u0c9a\u0cb3\u0ccd\u0cb3\u0cbf \u0c85\u0c82\u0ca6\u0cbe\u0c95\u0ccd\u0cb7\u0ca3 \u0ca8\u0cc6\u0ca8\u0caa\u0cbe\u0c97\u0ccb\u0ca6\u0cc1 \u0cac\u0ccb\u0cb0\u0ccd\u0c97\u0cb0\u0cc6\u0caf\u0cc1\u0ca4\u0ccd\u0ca4 \u0ca7\u0cc1\u0cae\u0cc1\u0c95\u0cc1\u0cb5 \u0ca8\u0cc0\u0cb0\u0cc1. \u00a0\u0c87\u0ca6\u0c95\u0ccd\u0c95\u0cc6 \u0cb8\u0ccd\u0ca5\u0cb3\u0cc0\u0caf \u0cb9\u0cc6\u0cb8\u0cb0\u0cc1 \u0c95\u0cc6\u0caa\u0ccd\u0caa\u0c9c\u0ccb\u0c97. \u0c88 \u0c9c\u0cb2\u0caa\u0cbe\u0ca4\u0ca6 \u0cac\u0cb3\u0cbf \u0ca8\u0cbf\u0c82\u0ca4\u0cc1 \u0c8e\u0cb7\u0ccd\u0c9f\u0cc7 \u0c9c\u0ccb\u0cb0\u0cbe\u0c97\u0cbf \u0c95\u0cc2\u0c97\u0cbf\u0ca6\u0cb0\u0cc2 \u0c95\u0cc2\u0c97\u0cbf\u0ca6\u0cb0\u0cc2 \u0c95\u0cc7\u0cb3\u0cc1\u0cb5\u0cc1\u0ca6\u0cc7 \u0c87\u0cb2\u0ccd\u0cb2. \u0cb9\u0cbe\u0c97\u0cbe\u0c97\u0cbf, \u0c88 \u0cb9\u0cc6\u0cb8\u0cb0\u0cc1 \u0cac\u0c82\u0ca6\u0cbf\u0ca6\u0cc6. \u0cb2\u0cc2\u0cb8\u0cbf\u0c82\u0c97\u0ccd\u200c\u0c9f\u0ca8\u0ccd\u200c \u0c8e\u0c82\u0cac \u0cb5\u0cbf\u0ca6\u0cc7\u0cb6\u0cbf \u0caa\u0ccd\u0cb0\u0cb5\u0cbe\u0cb8\u0cbf\u0c97 \u0c88 \u0c9c\u0cb2\u0caa\u0cbe\u0ca4\u0ca6 \u0cac\u0c97\u0ccd\u0c97\u0cc6 \u0cae\u0cca\u0ca6\u0cb2\u0cc1 (1845) \u0ca6\u0cbe\u0c96\u0cb2\u0cbf\u0cb8\u0cbf\u0ca6 \u0c8e\u0c82\u0cac \u0c95\u0cbe\u0cb0\u0ca3\u0c95\u0ccd\u0c95\u0cc6 \u0cb2\u0cc2\u0cb8\u0cbf\u0c82\u0c97\u0ccd\u200c\u0c9f\u0ca8\u0ccd\u200c \u0c9c\u0cb2\u0caa\u0cbe\u0ca4 \u0c85\u0c82\u0ca4\u0cb2\u0cc2 \u0c95\u0cb0\u0cc6\u0caf\u0cc1\u0cb5\u0cc1\u0ca6\u0cbf\u0ca6\u0cc6. \u0cb8\u0cb8\u0ccd\u0caf \u0cb8\u0cbf\u0cb0\u0cbf\u0cb5\u0c82\u0ca4\u0cbf\u0c95\u0cc6, \u0c85\u0caa\u0cb0\u0cc2\u0caa\u0ca6 \u0cb5\u0ca8\u0cb8\u0ccd\u0caa\u0ca4\u0cbf\u0c97\u0cb3 \u0ca8\u0ca1\u0cc1\u0cb5\u0cc6 \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0c97\u0cbf\u0cb0\u0cc1\u0cb5 \u0c89\u0c82\u0c9a\u0cb3\u0ccd\u0cb3\u0cbf \u0c9c\u0cb2\u0caa\u0cbe\u0ca4\u0ca6\u0cb2\u0ccd\u0cb2\u0cbf 166 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u0c8e\u0cb3\u0cc6 \u0c85\u0ca5\u0cb5\u0cbe \u0c87\u0cb3\u0cbf \u0cac\u0cbf\u0cb8\u0cbf\u0cb2\u0cc1 \u0c9c\u0cb2\u0caa\u0cbe\u0ca4\u0ca6 \u0cae\u0cc7\u0cb2\u0cc6 \u0cac\u0cbf\u0ca6\u0ccd\u0ca6\u0cb0\u0cc6 \u0c85\u0cb2\u0ccd\u0cb2\u0cbf \u0c95\u0cbe\u0cae\u0ca8 \u0cac\u0cbf\u0cb2\u0ccd\u0cb2\u0cc2 \u0cae\u0cc2\u0ca1\u0cc1\u0ca4\u0ccd\u0ca4\u0ca6\u0cc6. \u0c85\u0c98\u0ca8\u0cbe\u0cb6\u0cbf\u0ca8\u0cbf \u0c8e\u0c82\u0cac \u0c9c\u0cc0\u0cb5\u0c82\u0ca4 \u0ca8\u0ca6\u0cbf\u0caf \u0c95\u0cc6\u0cc2\u0c9f\u0ccd\u0c9f \u0c95\u0cc6\u0cc2\u0ca1\u0cc1\u0c97\u0cc6 \u0c88 \u0c9c\u0cb2\u0caa\u0cbe\u0ca4. \u0cab\u0cbe\u0cb2\u0ccd\u0cb8\u0ccd\u200c \u0cae\u0cc7\u0cb2\u0c97\u0ca1\u0cc6\u0caf\u0cbf\u0c82\u0ca6\u0cb2\u0cc7 \u0ca8\u0ccb\u0ca1\u0cac\u0cc7\u0c95\u0cc1. \u0c95\u0cc6\u0cb3\u0c97\u0ca1\u0cc6 \u0c87\u0cb3\u0cbf\u0caf\u0cac\u0cbe\u0cb0\u0ca6\u0cc1.\u00a0", "", "\u00a0\u0cae\u0cbe\u0cb0\u0ccd\u0c97-\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 35 \u0c95\u0cbf.\u0cae\u0cc0. \u00a0\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0cb9\u0cc6\u0c97\u0ccd\u0c97\u0cb0\u0ca3\u0cbf \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0ca4\u0cc6\u0cb0\u0cb3\u0cac\u0cc7\u0c95\u0cc1. \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0\u0ca6\u0cbf\u0c82\u0ca6\u0cb2\u0cc2 \u0cac\u0cb0\u0cac\u0cb9\u0cc1\u0ca6\u0cc1.\u00a0", "\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf - \u0ca4\u0cbf\u0c82\u0ca1\u0cbf, \u0c8a\u0c9f \u0cb6\u0cbf\u0cb0\u0cb8\u0cbf\u0caf\u0cb2\u0ccd\u0cb2\u0cc7. \u0c85\u0cae\u0cc0\u0ca8\u0cb9\u0cb3\u0ccd\u0cb3\u0cbf, \u0cb9\u0cc6\u0c97\u0ccd\u0c97\u0cb0\u0ca3\u0cbf\u0caf\u0cb2\u0ccd\u0cb2\u0cbf \u0ca4\u0cbf\u0c82\u0ca1\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6.\u00a0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1?- \u0cb9\u0cc6\u0c97\u0ccd\u0c97\u0cb0\u0ca3\u0cbf \u0ca4\u0ca8\u0c95 \u0cac\u0cb8\u0ccd\u200c \u0c87\u0ca6\u0cc6.\u0c86\u0cae\u0cc7\u0cb2\u0cc6 \u0c85\u0cb2\u0ccd\u0cb2\u0cbf \u0cac\u0cbe\u0ca1\u0cbf\u0c97\u0cc6\u0c97\u0cc6 \u0cb8\u0cbf\u0c97\u0cc1\u0cb5 \u00a0\u0c95\u0cbe\u0cb0\u0cc1 \u0cac\u0cc8\u0c95\u0cc1\u0c97\u0cb3\u0cb2\u0ccd\u0cb2\u0cbf \u0ca4\u0cb2\u0cc1\u0caa\u0cac\u0cc7\u0c95\u0cc1. \u0c88 \u0cab\u0cbe\u0cb2\u0ccd\u0cb8\u0ccd\u200c \u0ca4\u0cb2\u0cc1\u0caa\u0cb2\u0cc1 \u0cae\u0cc1\u0c95\u0ccd\u0c95\u0cbe\u0cb2\u0cc1 \u0c95\u0cbf.\u0cae\u0cc0 \u0ca8\u0ca1\u0cc6\u0caf\u0cac\u0cc7\u0c95\u0cc1.\u00a0", "\u0cac\u0cc1\u0cb0\u0cc1\u0ca1\u0cc6 \u0c9c\u0cb2\u0caa\u0cbe\u0ca4\u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf \u0c88 \u0cac\u0cc1\u0cb0\u0cc1\u0ca1\u0cc6 \u0c9c\u0cb2\u0caa\u0cbe\u0ca4\u0cb5\u0cbf\u0ca6\u0cc6. \u0c87\u0ca6\u0c95\u0ccd\u0c95\u0cc6 \u00a0\u0caf\u0cbe\u0ca8\u0cc6 \u0c87\u0cb3\u0cbf\u0cae\u0ca8\u0cc6 \u0cab\u0cbe\u0cb2\u0ccd\u0cb8\u0ccd\u200c \u0c85\u0ca8\u0ccd\u0ca8\u0ccb \u0cb9\u0cc6\u0cb8\u0cb0\u0cc2 \u0c87\u0ca6\u0cc6. \u0c8e\u0cb0\u0ca1\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c9c\u0cbf\u0c97\u0cbf\u0caf\u0cc1\u0cb5 \u0c9c\u0cb2\u0caa\u0cbe\u0ca4 \u0c87\u0ca6\u0cc1. \u0caa\u0ccd\u0cb0\u0ca5\u0cae \u0cb9\u0c82\u0ca4\u0ca6\u0cb2\u0ccd\u0cb2\u0cbf 60 \u0cae\u0cc0\u0c9f\u0cb0\u0ccd\u200c, \u0c8e\u0cb0\u0ca1\u0ca8\u0cc7 \u0cb9\u0c82\u0ca4\u0ca6\u0cb2\u0ccd\u0cb2\u0cbf 48 \u0cae\u0cc0\u0c9f\u0cb0\u0ccd\u200c. \u0cae\u0cb3\u0cc6 \u0cac\u0c82\u0ca6 \u0cae\u0cb0\u0cc1\u0ca6\u0cbf\u0ca8 \u00a0\u0c87\u0cb2\u0ccd\u0cb2\u0cbf\u0c97\u0cc6 \u0cac\u0c82\u0ca6\u0cb0\u0cc6 \u0c87\u0ca6\u0cb0 \u0cb8\u0ccc\u0c82\u0ca6\u0cb0\u0ccd\u0caf \u0cae\u0ca4\u0ccd\u0ca4\u0cb7\u0ccd\u0c9f\u0cc1 \u0cb9\u0cc6\u0c9a\u0ccd\u0c9a\u0cbf\u0cb0\u0cc1\u0ca4\u0ccd\u0ca4\u0ca6\u0cc6.\u00a0\u00a0\u0cae\u0cbe\u0cb0\u0ccd\u0c97- \u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0, \u0c95\u0cc1\u0cae\u0c9f \u0cb0\u0cb8\u0ccd\u0ca4\u0cc6\u0caf\u0cb2\u0ccd\u0cb2\u0cbf \u0cb8\u0cbe\u0c97\u0cbf\u0ca6\u0cb0\u0cc6 \u0c95\u0ccd\u0caf\u0cbe\u0ca6\u0c97\u0cbf \u0c85\u0ca8\u0ccd\u0ca8\u0ccb \u0c8a\u0cb0\u0cc1 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb2\u0ccd\u0cb2\u0cbf\u0c82\u0ca6 \u0c9c\u0cb2\u0caa\u0cbe\u0ca4\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cac\u0cc7\u0c95\u0cc1.\u00a0", "", "\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf \u00a0\u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0\u0ca6\u0cb2\u0ccd\u0cb2\u0cbf \u0c8a\u0c9f, \u0ca4\u0cbf\u0c82\u0ca1\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c95\u0ccd\u0caf\u0cbe\u0ca6\u0c97\u0cbf\u0caf\u0cb2\u0ccd\u0cb2\u0cbf \u00a0\u0ca4\u0cbf\u0c82\u0ca1\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6.\u00a0", "\u0ca4\u0cc6\u0cc2\u0c82\u0ca6\u0cb0\u0cc6\u0c97\u0cb3\u0cc7\u0ca8\u0cc1?\u00a0\u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0cb9\u0ccb\u0c97\u0cb2\u0cc1 \u0c86\u0c97\u0ccb\u0cb2\u0ccd\u0cb2. \u0cb8\u0cbf\u0ca6\u0ccd\u0ca6\u0cbe\u0caa\u0cc1\u0cb0\u0ca6\u0cbf\u0c82\u0ca6 \u0c95\u0ccd\u0caf\u0cbe\u0ca6\u0cbf\u0c97\u0cbf \u0ca4\u0ca8\u0c95 \u0cac\u0cb8\u0ccd\u200c \u0c87\u0ca6\u0cc6. \u0ca6\u0cbf\u0ca8\u0c95\u0ccd\u0c95\u0cc6 \u0c8e\u0cb0\u0ca1\u0cc1 \u0cac\u0cb8\u0ccd\u200c. \u0c95\u0ccd\u0caf\u0cbe\u0ca6\u0c97\u0cbf\u0caf\u0cbf\u0c82\u0ca6 \u0ca8\u0cbe\u0cb2\u0ccd\u0c95\u0cc1 \u00a0\u0c95\u0cbf.\u0cae\u0cc0. \u0c87\u0cb3\u0cbf\u0cae\u0ca8\u0cc6\u0caf\u0cbf\u0c82\u0ca6 \u0cae\u0cc1\u0c82\u0ca6\u0cc6 \u0c8e\u0cb0\u0ca1\u0cc1.\u0c95\u0cbf.\u0cae\u0cc0. \u0cb5\u0cbe\u0cb9\u0ca8\u0ca6\u0cb2\u0ccd\u0cb2\u0cbf \u0cb9\u0ccb\u0c97\u0cac\u0cc7\u0c95\u0cc1.", "\u0cb6\u0cbf\u0cb5\u0c97\u0c82\u0c97\u0cbe\u0cb6\u0cbe\u0cb2\u0ccd\u0cae\u0cb2\u0cbe \u0ca8\u0ca6\u0cbf\u0caf\u0cbf\u0c82\u0ca6\u0cbe\u0c97\u0cbf \u0cb9\u0cc1\u0c9f\u0ccd\u0c9f\u0cbf\u0ca6 \u0cab\u0cbe\u0cb2\u0ccd\u0cb8\u0ccd\u200c \u0c87\u0ca6\u0cc1. 74 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca7\u0cc1\u0cae\u0cc1\u0c95\u0cc1\u0ca4\u0ccd\u0ca4\u0ca6\u0cc6. \u0c9c\u0ca1\u0ccd\u0ca1\u0cbf\u0c97\u0ca6\u0ccd\u0ca6\u0cc6 \u0caa\u0c95\u0ccd\u0c95\u0ca6\u0cb2\u0ccd\u0cb2\u0cbf \u0c97\u0ca3\u0cc7\u0cb6\u0caa\u0cbe\u0cb2\u0ccd\u200c \u0c85\u0ca8\u0ccd\u0ca8\u0ccb \u0c8a\u0cb0\u0cbf\u0ca6\u0cc6. \u0c85\u0ca6\u0cb0 \u0cb9\u0ca4\u0ccd\u0ca4\u0cbf\u0cb0\u0cb5\u0cc7 \u0c88 \u0cab\u0cbe\u0cb2\u0ccd\u0cb8\u0ccd\u200c \u0c87\u0ca6\u0cc6. \u0cae\u0cc8 \u0cae\u0cc7\u0cb2\u0cc6 \u0c8e\u0c9a\u0ccd\u0c9a\u0cb0\u0cb5\u0cbf\u0cb2\u0ccd\u0cb2\u0ca6\u0cc6 \u0cb5\u0cb0\u0ccd\u0ca4\u0cbf\u0cb8\u0cc1\u0cb5\u0cb5\u0cb0\u0cc1, \u0cae\u0ccb\u0c9c\u0cc1 \u0cae\u0cb8\u0ccd\u0ca4\u0cbf\u0c97\u0cbe\u0c97\u0cbf \u0cb9\u0ccb\u0ca6\u0cb5\u0cb0\u0cb2\u0ccd\u0cb2\u0cbf \u0c85\u0ca8\u0cc7\u0c95 \u0c85\u0cb5\u0c98\u0ca1\u0c97\u0cb3\u0cc2 \u0c86\u0c97\u0cbf\u0cb5\u0cc6. \u0cab\u0cbe\u0cb2\u0ccd\u0cb8\u0ccd\u200c\u0ca8 \u0cb8\u0ccc\u0c82\u0ca6\u0cb0\u0ccd\u0caf \u0cb8\u0cb5\u0cbf\u0caf\u0cac\u0cb9\u0cc1\u0ca6\u0cc1. \u0c86\u0ca6\u0cb0\u0cc6 \u0c85\u0cb2\u0ccd\u0cb2\u0cbf \u0cb9\u0ccb\u0c97\u0cbf \u0c88\u0c9c\u0cc1\u0cb5\u0cc1\u0ca6\u0cc1, \u0ca8\u0cc0\u0cb0\u0cb2\u0ccd\u0cb2\u0cbf \u0cb8\u0ccd\u0ca8\u0cbe\u0ca8 \u0cae\u0cbe\u0ca1\u0cc1\u0cb5\u0cc1\u0ca6\u0cc1 \u0ca8\u0cbf\u0cb7\u0cbf\u0ca6\u0ccd\u0ca7.\u00a0", "", "\u0cae\u0cbe\u0cb0\u0ccd\u0c97- \u00a0\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 (36\u0c95\u0cbf.\u0cae\u0cc0.)\u0c97\u0ca3\u0cc7\u0cb6\u0ccd\u200c \u0caa\u0cbe\u0cb2\u0ccd\u200c \u0cb0\u0cb8\u0ccd\u0ca4\u0cc6\u0caf\u0cb2\u0ccd\u0cb2\u0cbf \u0cb8\u0cbe\u0c97\u0cbf\u0ca6\u0cb0\u0cc6 \u0c9c\u0ca1\u0ccd\u0ca1\u0cbf\u0c97\u0ca6\u0ccd\u0ca6\u0cc6 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb2\u0ccd\u0cb2\u0cbf \u0c88 \u0cab\u0cbe\u0cb2\u0ccd\u0cb8\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6.\u00a0\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf - \u0cb6\u0cbf\u0cb0\u0cb8\u0cbf, \u0c9c\u0ca1\u0ccd\u0ca1\u0cbf\u0c97\u0ca6\u0ccd\u0ca6\u0cc6 \u0ca4\u0cbf\u0c82\u0ca1\u0cbf \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c87\u0ca6\u0cc6.\u00a0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1?- \u0cab\u0cbe\u0cb2\u0ccd\u0cb8\u0ccd\u200c\u0ca8 \u0caa\u0cbe\u0ca6\u0ca6 \u0ca4\u0ca8\u0c95 (\u0c95\u0cc6\u0cb3\u0c97\u0ca1\u0cc6) \u0cb9\u0ccb\u0ca6\u0cb0\u0cc6 \u0caa\u0ccd\u0cb0\u0cbe\u0ca3\u0cbe\u0caa\u0cbe\u0caf. \u0cb5\u0cb0\u0ccd\u0cb7\u0c95\u0ccd\u0c95\u0cc6 \u0cae\u0cc2\u0cb0\u0cc1 \u0ca8\u0cbe\u0cb2\u0ccd\u0c95\u0cc1 \u0cae\u0c82\u0ca6\u0cbf \u0caa\u0ccd\u0cb0\u0cae\u0cbe\u0ca3 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0c98\u0c9f\u0ca8\u0cc6\u0c97\u0cb3\u0cc1 \u0cb8\u0c82\u0cad\u0cb5\u0cbf\u0cb8\u0cc1\u0ca4\u0ccd\u0ca4\u0cb2\u0cc7 \u0c87\u0cb5\u0cc6. \u0c89\u0c82\u0cac\u0cb3 \u0c95\u0cbe\u0c9f \u0c87\u0ca6\u0cc6.\u00a0", "\u0cb9\u0cb8\u0cc6 \u0cb9\u0cb3\u0ccd\u0cb3\u0cae\u0ca4\u0ccd\u0ca4\u0cc0\u0c98\u0c9f\u0ccd\u0c9f \u0cb8\u0cae\u0cc0\u0caa \u0cb9\u0cb8\u0cc6\u0cb9\u0cb3\u0ccd\u0cb3 \u0c85\u0ca8\u0ccd\u0ca8\u0ccb \u0c9c\u0cb2\u0caa\u0cbe\u0ca4\u0cb5\u0cbf\u0ca6\u0cc6. \u0cb8\u0cc1\u0cae\u0cbe\u0cb0\u0cc1 65 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0ca7\u0cbe\u0cb0\u0cc6\u0caf\u0cbe\u0c97\u0cbf \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u0cb8\u0ca3\u0ccd\u0ca3 \u0ca8\u0ca6\u0cbf \u0cb9\u0cb8\u0cc6\u0cb9\u0cb3\u0ccd\u0cb3 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6 \u0c9c\u0cb2\u0caa\u0cbe\u0ca4 \u0c87\u0ca6\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0cb2\u0caa\u0cbe\u0ca4\u0cb5\u0ca8\u0ccd\u0ca8\u0cc1 \u0cb9\u0cb8\u0cc7\u0cb9\u0cb3\u0ccd\u0cb3 \u0c9c\u0cb2\u0caa\u0cbe\u0ca4 \u0c8e\u0c82\u0ca6\u0cc7 \u0c95\u0cb0\u0cc6\u0caf\u0cb2\u0cbe\u0c97\u0cbf\u0ca6\u0cc6. \u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0cb5\u0cc0\u0c95\u0ccd\u0cb7\u0ca3\u0cc6 \u0c95\u0cb7\u0ccd\u0c9f. \u0c89\u0c82\u0cac\u0cb3\u0c97\u0cb3 \u0c95\u0cbe\u0c9f\u0cb5\u0cc2 \u0c87\u0ca6\u0cc6. \u0c85\u0c95\u0ccd\u0c9f\u0ccb\u0cac\u0cb0\u0ccd\u200c\u0ca8\u0cbf\u0c82\u0ca6 \u0cae\u0cbe\u0cb0\u0ccd\u0c9a\u0ccd\u200c \u0c9c\u0cb2\u0caa\u0cbe\u0ca4 \u0cb5\u0cc0\u0c95\u0ccd\u0cb7\u0ca3\u0cc6\u0c97\u0cc6 \u0cb8\u0c95\u0cbe\u0cb2.\u00a0\u0cae\u0cbe\u0cb0\u0ccd\u0c97-\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0cae\u0ca4\u0ccd\u0ca4\u0cbf\u0c98\u0c9f\u0ccd\u0c9f. \u0c85\u0cb2\u0ccd\u0cb2\u0cbf\u0c82\u0ca6 \u0c8e\u0cb0\u0ca1\u0cc1 \u0c95\u0cbf.\u0cae\u0cc0 \u0c92\u0cb3\u0c97\u0cc6 \u0ca8\u0ca1\u0cc6\u0caf\u0cac\u0cc7\u0c95\u0cc1.\u00a0\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf -\u0ca6\u0cc7\u0cb5\u0ca8\u0cb9\u0cb3\u0ccd\u0cb3\u0cbf\u0caf\u0cb2\u0ccd\u0cb2\u0cbf \u0c8a\u0c9f, \u0ca4\u0cbf\u0c82\u0ca1\u0cbf \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0cb5\u0cb8\u0ca4\u0cbf \u0cb6\u0cbf\u0cb0\u0cb8\u0cbf\u0c97\u0cc6 \u0cac\u0cb0\u0cac\u0cc7\u0c95\u0cc1.\u00a0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1? - \u0c9c\u0cb2\u0caa\u0cbe\u0ca4\u0ca6 \u0ca4\u0ca8\u0c95 \u0ca8\u0cc7\u0cb0\u0cb5\u0cbe\u0c97\u0cbf \u0cb5\u0cbe\u0cb9\u0ca8 \u0cb8\u0ccc\u0cb2\u0cad\u0ccd\u0caf\u0c97\u0cb3\u0cbf\u0cb2\u0ccd\u0cb2. \u0c89\u0c82\u0cac\u0cb3\u0ca6 \u0c95\u0cbe\u0c9f\u0cb5\u0cbf\u0ca6\u0cc6.\u00a0", "\u0cac\u0cc6\u0ca3\u0ccd\u0ca3\u0cc6 \u0cb9\u0cca\u0cb3\u0cc6\u0cac\u0c82\u0ca1\u0cb2 \u0cb8\u0cae\u0cc0\u0caa\u0ca6 \u0c95\u0cb8\u0c97\u0cc6 \u0cac\u0cb3\u0cbf \u0cac\u0cc6\u0ca3\u0ccd\u0ca3\u0cc6\u0cb9\u0cca\u0cb3\u0cc6 \u0c9c\u0cb2\u0caa\u0cbe\u0ca4\u0cb5\u0cbf\u0ca6\u0cc6. \u00a0\u0c87\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 60 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u0cb9\u0cbe\u0cb2\u0cbf\u0ca8 \u0ca8\u0cc6\u0cc2\u0cb0\u0cc6\u0caf\u0c82\u0ca4\u0cc6 \u0cb9\u0cb0\u0cbf\u0caf\u0cc1\u0cb5 \u0ca8\u0cc0\u0cb0\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0c86\u0ca8\u0c82\u0ca6. \u0cb9\u0cc0\u0c97\u0cc6 \u0ca6\u0cc1\u0cae\u0cc1\u0c95\u0cc1\u0cb5\u0cbe\u0c97 \u00a0\u0cac\u0cc6\u0ca3\u0ccd\u0ca3\u0cc6 \u0cae\u0cc1\u0ca6\u0ccd\u0ca6\u0cc6 \u0cac\u0cbf\u0ca6\u0ccd\u0ca6\u0c82\u0ca4\u0cc6 \u0cad\u0cbe\u0cb8\u0cb5\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u00a0\u0c88 \u0c95\u0cbe\u0cb0\u0ca3\u0c95\u0ccd\u0c95\u0cc7 \u0cac\u0cc6\u0ca3\u0ccd\u0ca3\u0cc6\u0cab\u0cbe\u0cb2\u0ccd\u0cb8\u0ccd\u200c \u0c85\u0ca8\u0ccd\u0ca8\u0ccb \u0cb9\u0cc6\u0cb8\u0cb0\u0cc1 \u0cac\u0c82\u0ca6\u0cbf\u0ca6\u0cc6.\u00a0\u0cae\u0cbe\u0cb0\u0ccd\u0c97-\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0c95\u0cc1\u0cae\u0c9f \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cb9\u0ccb\u0ca6\u0cb0\u0cc6 \u0c95\u0cb8\u0c97\u0cc6 \u0c95\u0ccd\u0cb0\u0cbe\u0cb8\u0ccd\u200c\u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb2\u0ccd\u0cb2\u0cbf \u0c8e\u0ca1\u0c95\u0ccd\u0c95\u0cc6 \u0ca4\u0cbf\u0cb0\u0cc1\u0c97\u0cbf \u0cae\u0cc2\u0cb0\u0cc1 \u0c95\u0cbf.\u0cae\u0cc0 \u0ca8\u0ca1\u0cc6\u0caf\u0cac\u0cc7\u0c95\u0cc1 \u00a0", "\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf - \u0cb6\u0cbf\u0cb0\u0cb8\u0cbf\u0caf\u0cc7 \u0cae\u0cc2\u0cb2.\u00a0\u0ca4\u0cc6\u0cc2\u0c82\u0ca6\u0cb0\u0cc6\u0c97\u0cb3\u0cc7\u0ca8\u0cc1?- \u0c88 \u0c9c\u0cb2\u0caa\u0cbe\u0ca4 \u0ca8\u0ccb\u0ca1\u0cb2\u0cc1 \u0cb8\u0ccd\u0ca5\u0cb3\u0cc0\u0caf \u0cae\u0cbe\u0cb0\u0ccd\u0c97 \u0ca6\u0cb0\u0ccd\u0cb6\u0c95\u0cb0\u0cc1 \u0c85\u0c97\u0ca4\u0ccd\u0caf. \u0c87\u0cb2\u0ccd\u0cb2\u0cb5\u0cbe\u0ca6\u0cb0\u0cc6 \u0ca6\u0cbe\u0cb0\u0cbf \u0ca4\u0caa\u0ccd\u0caa\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u00a0\u0c89\u0c82\u0cac\u0cb3\u0c97\u0cb3 \u0c95\u0cbe\u0c9f \u0c87\u0ca6\u0cc6. \u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0cb5\u0cc0\u0c95\u0ccd\u0cb7\u0ca3\u0cc6 \u0c95\u0cb7\u0ccd\u0c9f. \u0cae\u0cb3\u0cc6\u0c97\u0cbe\u0cb2 \u0cae\u0cc1\u0c97\u0cbf\u0ca6 \u0ca8\u0c82\u0ca4\u0cb0 \u0caa\u0ccd\u0cb0\u0cbe\u0c95\u0cc3\u0ca4\u0cbf\u0c95 \u0cb8\u0cca\u0cac\u0c97\u0cc7 \u0cad\u0cbf\u0ca8\u0ccd\u0ca8.\u00a0", "\u00a0\u0cb5\u0cbf\u0cad\u0cc2\u0ca4\u0cbf\u00a0\u0cb6\u0cbf\u0cb0\u0cb8\u0cbf\u0c97\u0cc6 \u0cb8\u0cae\u0cc0\u0caa\u0ca6\u0cb2\u0ccd\u0cb2\u0cbf\u0caf\u0cc7 \u0c87\u0cb0\u0cc1\u0cb5 \u0caa\u0ccd\u0cb0\u0cc7\u0c95\u0ccd\u0cb7\u0ca3\u0cc0\u0caf \u0cb8\u0ccd\u0ca5\u0cb3-\u0caf\u0cbe\u0ca3. \u0c88 \u0c9c\u0c97\u0ca4\u0ccd\u200c \u0caa\u0ccd\u0cb0\u0cb8\u0cbf\u0ca6\u0ccd\u0ca7 \u0caf\u0cbe\u0ca3\u0c95\u0ccd\u0c95\u0cc6 \u0cb9\u0ccb\u0ca6\u0cb0\u0cc6, \u0cb5\u0cbf\u0cad\u0cc2\u0ca4\u0cbf \u0c9c\u0cb2\u0caa\u0cbe\u0ca4 \u0ca8\u0ccb\u0ca1\u0cb2\u0cc1 \u0cae\u0cb0\u0cc6\u0caf\u0cac\u0cc7\u0ca1\u0cbf. \u0c87\u0cb2\u0ccd\u0cb2\u0cbf 200 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0c8e\u0cb0\u0ca1\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u0c9c\u0cb2\u0caa\u0cbe\u0ca4\u0ca6 \u0cae\u0cc1\u0c82\u0ca6\u0cc6 \u0ca8\u0cbf\u0c82\u0ca4\u0cb0\u0cc6 \u0c95\u0cc1\u0ca3\u0cbf\u0caf\u0cc1\u0ca4\u0ccd\u0ca4 \u0c9c\u0cbf\u0c97\u0cbf\u0caf\u0cc1\u0ca4\u0ccd\u0ca4 \u0cb5\u0caf\u0ccd\u0ca8\u0cbe\u0cb0\u0cb5\u0cbe\u0c97\u0cbf \u0cac\u0cc0\u0cb3\u0cc1\u0cb5 \u0ca8\u0cc0\u0cb0 \u0cb8\u0cca\u0cac\u0c97\u0cc1 \u0cae\u0cc8\u0cae\u0ca8\u0cb5\u0ca8\u0ccd\u0ca8\u0cc1 \u0cb8\u0cca\u0cb0\u0cc6\u0c97\u0cc6\u0cc2\u0cb3\u0cbf\u0cb8\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0c92\u0c82\u0ca5\u0cb0\u0cbe \u0c96\u0cc1\u0cb7\u0cbf. \u0c87\u0ca6\u0c95\u0ccd\u0c95\u0cc6 \u0cae\u0cbe\u0cac\u0c97\u0cc6 \u0c9c\u0cb2\u0caa\u0cbe\u0ca4 \u0c8e\u0c82\u0ca6\u0cc2 \u0cb9\u0cc6\u0cb8\u0cb0\u0cbf\u0ca6\u0cc6.\u00a0\u0cae\u0cbe\u0cb0\u0ccd\u0c97-\u0caf\u0cbe\u0ca3\u0ca6\u0cbf\u0c82\u0ca6 8 \u0c95\u0cbf.\u0cae\u0cc0.", "\u0ca4\u0cbf\u0c82\u0ca1\u0cbf, \u0c8a\u0c9f,\u0cb5\u0cb8\u0ca4\u0cbf - \u0c8a\u0c9f\u0c95\u0ccd\u0c95\u0cc6 \u0ca6\u0cc7\u0cb5\u0ca8\u0cb9\u0cb3\u0ccd\u0cb3\u0cbf, \u0cb5\u0cb8\u0ca4\u0cbf\u0c97\u0cc6 \u0cb6\u0cbf\u0cb0\u0cb8\u0cbf\u0ca4\u0cc6\u0cc2\u0c82\u0ca6\u0cb0\u0cc6\u0c97\u0cb3\u0cc7\u0ca8\u0cc1?-\u0cae\u0cc1\u0c95\u0ccd\u0c95\u0cbe\u0cb2\u0cc1 \u0c95\u0cbf.\u0cae\u0cc0 \u0ca8\u0ca1\u0cc6\u0caf\u0cac\u0cc7\u0c95\u0cc1. \u0c89\u0c82\u0cac\u0cb3\u0c97\u0cb3 \u0c95\u0cbe\u0c9f \u0c87\u0ca6\u0cc6.\u00a0", "\u0cae\u0cc1\u0cb0\u0cc7\u0c97\u0cbe\u0cb0 \u0c9c\u0cb2\u0caa\u0cbe\u0ca4\u00a0\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 20\u0c95\u0cbf.\u0cae\u0cc0. \u0ca6\u0cc2\u0cb0\u0ca6\u0cb2\u0ccd\u0cb2\u0cbf \u0c87\u0cb0\u0cc1\u0cb5 \u0c8a\u0cb0\u0cc1 \u0cae\u0cc1\u0cb0\u0cc7\u0c97\u0cbe\u0cb0. \u0c85\u0ca6\u0cc7 \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cbf \u0c9c\u0cb2\u0caa\u0cbe\u0ca4 \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c88 \u0c8a\u0cb0\u0cbf\u0ca8 \u0cb9\u0cc6\u0cb8\u0cb0\u0ca8\u0ccd\u0ca8\u0cc7 \u0c9c\u0cb2\u0caa\u0cbe\u0ca4\u0c95\u0ccd\u0c95\u0cc6 \u0c87\u0ca1\u0cb2\u0cbe\u0c97\u0cbf\u0ca6\u0cc6. \u00a0 \u00a0\u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c \u0ca8\u0c82\u0ca4\u0cb0 \u0c88 \u0c9c\u0cb2\u0caa\u0cbe\u0ca4 \u0cb5\u0cc0\u0c95\u0ccd\u0cb7\u0ca3\u0cc6\u0c97\u0cc6 \u0cb8\u0c95\u0cbe\u0cb2. \u0caa\u0cbe\u0c82\u0ca1\u0cb5\u0cb0\u0cc1 \u0c85\u0c9c\u0cben\u0ca4 \u0cb5\u0cbe\u0cb8\u0ca6 \u0c95\u0cbe\u0cb2\u0ca6 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c88 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cc2 \u0c87\u0ca6\u0ccd\u0ca6\u0cb0\u0cc1 \u0c8e\u0c82\u0cac\u0cc1\u0ca6\u0c95\u0ccd\u0c95\u0cc6 \u0c87\u0cb2\u0ccd\u0cb2\u0cbf \u0c95\u0cc1\u0cb0\u0cc1\u0cb9\u0cc1\u0c97\u0cb3\u0cbf\u0cb5\u0cc6 \u0c8e\u0ca8\u0ccd\u0ca8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0cb6\u0cbf\u0cb5\u0cb0\u0cbe\u0ca4\u0ccd\u0cb0\u0cbf\u0c97\u0cc6 \u0cac\u0cb9\u0cb3 \u0cad\u0c95\u0ccd\u0ca4\u0cbe\u0ca6\u0cbf\u0c97\u0cb3\u0cc1, \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0\u0cc1 \u0cac\u0cb0\u0cc1\u0ca4\u0ccd\u0ca4\u0cbe\u0cb0\u0cc6.\u00a0", "\u0cae\u0cbe\u0cb0\u0ccd\u0c97-\u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0cb8\u0cbe\u0cb2\u0c95\u0ca3\u0cbf\u0c97\u0cc6 \u0ca4\u0cc6\u0cb0\u0cb3\u0cc1\u0cb5 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cae\u0cc1\u0cb0\u0cc7\u0c97\u0cbe\u0cb0 \u0c8a\u0cb0\u0cbf\u0ca6\u0cc6. \u0c85\u0cb2\u0ccd\u0cb2\u0cc7 \u0c9c\u0cb2\u0caa\u0cbe\u0ca4.\u00a0\u0c8a\u0c9f, \u0ca4\u0cbf\u0c82\u0ca1\u0cbf \u0cb5\u0cb8\u0ca4\u0cbf- \u0c8a\u0c9f \u0ca4\u0cbf\u0c82\u0ca1\u0cbf \u0cb6\u0cbf\u0cb0\u0cb8\u0cbf.\u00a0\u00a0\u0ca4\u0cc6\u0cc2\u0c82\u0ca6\u0cb0\u0cc6\u0c97\u0cb3\u0cc7\u0ca8\u0cc1? \u0cb8\u0ccd\u0ca5\u0cb3\u0cc0\u0caf \u0cae\u0cbe\u0cb0\u0ccd\u0c97\u0ca6\u0cb0\u0ccd\u0cb6\u0c95\u0cb0\u0cc1. \u0c9c\u0cc6\u0cc2\u0ca4\u0cc6\u0c97\u0cbf\u0ca6\u0ccd\u0ca6\u0cb0\u0cc6 \u0c92\u0cb3\u0ccd\u0cb3\u0cc6\u0caf\u0ca6\u0cc1. \u0cb8\u0cbe\u0cb2\u0c95\u0ca3\u0cbf\u0caf\u0cbf\u0c82\u0ca6 \u0cae\u0cc1\u0cb0\u0cc7\u0c97\u0cbe\u0cb0 \u0ca6\u0cbe\u0cb0\u0cbf \u0c9a\u0cc6\u0ca8\u0ccd\u0ca8\u0cbe\u0c97\u0cbf\u0cb2\u0ccd\u0cb2.\u00a0", "\u0cb8\u0cbe\u0ca4\u0cc6\u0cc2\u0ca1\u0ccd\u0ca1\u0cbf \u0c9c\u0cb2\u0caa\u0cbe\u0ca4\u00a0\u0c95\u0cb0\u0ccd\u0ca8\u0cbe\u0c9f\u0c95\u0ca6 \u0ca8\u0caf\u0cbe\u0c97\u0cbe\u0cb0 \u0c85\u0c82\u0ca6\u0cb0\u0cc6 \u0c88 \u0cb8\u0cbe\u0ca4\u0cc6\u0cc2\u0ca1\u0ccd\u0ca1\u0cbf \u0c9c\u0cb2\u0caa\u0cbe\u0ca4. \u0caf\u0cb2\u0ccd\u0cb2\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8\u0cb2\u0ccd\u0cb2\u0cbf\u0ca6\u0cc6. \u0c95\u0cbe\u0cb3\u0cbf \u0ca8\u0ca6\u0cbf\u0caf\u0cc1 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6 \u0ca6\u0cac\u0ccd\u0cac\u0cc6\u0cb8\u0cbe\u0cb2 \u0c9c\u0cb2\u0caa\u0cbe\u0ca4\u0cb5\u0cc2 \u0c87\u0ca6\u0cc6. 32 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0c85\u0c97\u0cb2\u0cb5\u0cbe\u0c97\u0cbf \u0cac\u0cc0\u0cb3\u0cc1\u0cb5 \u0c9c\u0cb2\u0ca7\u0cbe\u0cb0\u0cc6\u0caf\u0ca8\u0ccd\u0ca8\u0cc1 \u0ca8\u0ccb\u0ca1\u0cc1\u0cb5\u0cc1\u0ca6\u0cc7 \u0c85\u0c82\u0ca6. \u0cb6\u0cbf\u0cb0\u0cb8\u0cbf\u0caf\u0cbf\u0c82\u0ca6 \u0caf\u0cb2\u0ccd\u0cb2\u0cbe\u0caa\u0cc1\u0cb0 \u0cb9\u0cbe\u0c97\u0cc2 \u0cb8\u0cbe\u0ca4\u0cc6\u0cc2\u0ca1\u0ccd\u0ca1\u0cbf\u0c97\u0cc6 \u0ca4\u0cc6\u0cb0\u0cb3\u0cb2\u0cc1 \u0c8e\u0cb0\u0ca1\u0cc1 \u0c97\u0c82\u0c9f\u0cc6 \u0c95\u0ca8\u0cbf\u0cb7\u0ccd\u0ca0 \u0cac\u0cc7\u0c95\u0cc1. \u0cb6\u0cbf\u0cb0\u0cb8\u0cbf-\u0caf\u0cb2\u0ccd\u0cb2\u0cbe\u0caa\u0cc1\u0cb0\u0c95\u0ccd\u0c95\u0cc6 55, \u0caf\u0cb2\u0ccd\u0cb2\u0cbe\u0caa\u0cc1\u0cb0\u0ca6\u0cbf\u0c82\u0ca6 \u0c97\u0ca3\u0cc7\u0cb6\u0c97\u0cc1\u0ca1\u0cbf \u0cb8\u0cbe\u0ca4\u0cc6\u0cc2\u0ca1\u0ccd\u0ca1\u0cbf\u0c97\u0cc6 30\u0c95\u0cbf.\u0cae\u0cc0.\u0cae\u0cbe\u0cb0\u0ccd\u0c97-\u0caf\u0cb2\u0ccd\u0cb2\u0cbe\u0caa\u0cc1\u0cb0\u0ca6\u0cbf\u0c82\u0ca6 \u0c97\u0ca3\u0cc7\u0cb6\u0c97\u0cc1\u0ca1\u0cbf \u0cae\u0cc2\u0cb2\u0c95 \u0cb8\u0cbe\u0ca4\u0cc6\u0cc2\u0ca1\u0ccd\u0ca1\u0cbf\u0c97\u0cc6 30.\u0c95\u0cbf.\u0cae\u0cc0.\u00a0", "\u00a0\u0c8a\u0c9f, \u0ca4\u0cbf\u0c82\u0ca1\u0cbf \u0cb5\u0cb8\u0ca4\u0cbf- \u0caf\u0cb2\u0ccd\u0cb2\u0cbe\u0caa\u0cc1\u0cb0\u00a0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1- \u0c95\u0cc6\u0cb3\u0c97\u0cc6 \u0c87\u0cb3\u0cbf\u0caf\u0cac\u0cbe\u0cb0\u0ca6\u0cc1. \u0cb9\u0cb3\u0ccd\u0cb3\u0c97\u0cb3\u0cbf\u0cb5\u0cc6. \u0ca6\u0c82\u0ca1\u0cc6 \u0c87\u0ca6\u0cc6. \u0ca8\u0ca1\u0cc6\u0caf\u0cac\u0cc7\u0c95\u0cc1.\u00a0", "\u0cae\u0cbe\u0c97\u0ccb\u0ca1\u0cc1\u0c9c\u0cb2\u0caa\u0cbe\u0ca4 \u0ca8\u0ccb\u0ca1\u0cac\u0cc7\u0c95\u0cc1, \u0cb9\u0cbe\u0cb2\u0cc6\u00b0\u0cb0\u0cc6\u0caf\u0c82\u0ca5 \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca8\u0ccb\u0ca1\u0cbf \u0cb8\u0c82\u0cad\u0ccd\u0cb0\u0cae\u0cbf\u0cb8\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0ccb\u0ca6\u0cb5\u0cb0\u0cbf\u0c97\u0cc6 \u0cae\u0cbe\u0c97\u0ccb\u0ca1\u0cc1 \u0cab\u0cbe\u0cb2\u0ccd\u0cb8\u0ccd\u200c \u0ca8\u0cbf\u0cb0\u0cbe\u0cb8\u0cc6 \u0cae\u0cbe\u0ca1\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0c8f\u0c95\u0cc6\u0c82\u0ca6\u0cb0\u0cc6 \u0ca8\u0cc0\u0cb5\u0cc1 \u0cb5\u0cb0\u0ccd\u0cb7\u0ca6 \u0caf\u0cbe\u0cb5\u0cc1\u0ca6\u0cc7 \u0ca4\u0cbf\u0c82\u0c97\u0cb3\u0cc1 \u0cac\u0c82\u0ca6\u0cb0\u0cc2 \u0c87\u0cb2\u0ccd\u0cb2\u0cbf \u0ca8\u0cc0\u0cb0\u0cc1 \u0cac\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2. \u0cb8\u0ca6\u0cbe \u0c95\u0cbe\u0cb2 \u0ca7\u0cc1\u0cae\u0cc1\u0c95\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb8\u0cc1\u0cae\u0cbe\u0cb0\u0cc1 \u00a0650 \u0cae\u0cc0\u0c9f\u0cb0\u0ccd\u200c \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u00a0\u0c97\u0cc1\u0ca1\u0ccd\u0ca1\u0ca6 \u0ca8\u0ca1\u0cc1\u0cb5\u0cc6 \u0c9c\u0cb2\u0caa\u0cbe\u0ca4\u0cb5\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb0\u0cae\u0ccd\u0caf \u0ca8\u0ccb\u0c9f.\u00a0", "", "\u00a0\u0cae\u0cbe\u0cb0\u0ccd\u0c97- \u0cb6\u0cbf\u0cb0\u0cb8\u0cbf \u0caf\u0cb2\u0ccd\u0cb2\u0cbe\u0caa\u0cc1\u0cb0 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cae\u0cbe\u0c97\u0ccb\u0ca1\u0cc1 \u0c95\u0ccd\u0cb0\u0cbe\u0cb8\u0ccd\u200c \u0c87\u0ca6\u0cc6. \u0c85\u0cb2\u0ccd\u0cb2\u0cbf\u0c82\u0ca6 \u0c8e\u0ca1\u0c95\u0ccd\u0c95\u0cc6 \u0ca4\u0cbf\u0cb0\u0cc1\u0c97\u0cbf\u0ca6\u0cb0\u0cc6 \u0c9c\u0cb2\u0caa\u0cbe\u0ca4 \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c9c\u0cb2\u0caa\u0cbe\u0ca4\u0ca6 \u0ca4\u0ca8\u0c95 \u0cb5\u0cbe\u0cb9\u0ca8\u0ca6\u0cb2\u0ccd\u0cb2\u0cbf\u0caf\u0cc7 \u0cb9\u0ccb\u0c97\u0cac\u0cb9\u0cc1\u0ca6\u0cc1. \u00a0\u00a0\u0c8a\u0c9f, \u0ca4\u0cbf\u0c82\u0ca1\u0cbf \u0cb5\u0cb8\u0ca4\u0cbf- \u0caf\u0cb2\u0ccd\u0cb2\u0cbe\u0caa\u0cc1\u0cb0\u00a0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1- \u0c95\u0cc6\u0cb3\u0c97\u0cc6 \u0c87\u0cb3\u0cc6\u0caf\u0cac\u0cbe\u0cb0\u0ca6\u0cc1. \u0cb9\u0cb3\u0ccd\u0cb3\u0c97\u0cb3\u0cbf\u0cb5\u0cc6. \u0ca6\u0c82\u0ca1\u0cc6 \u0c87\u0ca6\u0cc6. \u0ca8\u0ca1\u0cc6\u0caf\u0cac\u0cc7\u0c95\u0cc1.\u00a0", "\u0cb6\u0cbf\u0cb0\u0ccd\u0cb2\u0cc6 \u0c9c\u0cb2\u0caa\u0cbe\u0ca4\u00a0\u0cb6\u0cbf\u0cb0\u0ccd\u0cb2\u0cc6 \u0c9c\u0cb2\u0caa\u0cbe\u0ca4 \u0c95\u0cc2\u0ca1 \u0caf\u0cb2\u0ccd\u0cb2\u0cbe\u0caa\u0cc1\u0cb0 \u0ca4\u0cbe\u0cb2\u0cc2\u0c95\u0cbf\u0ca8 \u0c95\u0cc6\u0cc2\u0ca1\u0cc1\u0c97\u0cc6. \u0c88 \u0c9c\u0cb2\u0caa\u0cbe\u0ca4\u0ca6\u0cb2\u0ccd\u0cb2\u0cbf 70 \u0c85\u0ca1\u0cbf \u0c8e\u0ca4\u0ccd\u0ca4\u0cb0\u0ca6\u0cbf\u0c82\u0ca6 \u0ca8\u0cc0\u0cb0\u0cc1 \u0cac\u0cc0\u0cb3\u0cc1\u0ca4\u0ccd\u0ca4\u0ca6\u0cc6. \u0ca6\u0cbf\u0ca8\u0ca6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0c82\u0ca6\u0cb0\u0ccd\u0cad \u0cae\u0cb3\u0cc6 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0cae\u0cb3\u0cc6\u0c97\u0cbe\u0cb2 \u0c88 \u0c9c\u0cb2\u0caa\u0cbe\u0ca4 \u0ca8\u0ccb\u0ca1\u0cb2\u0cc1 \u0cb8\u0cc2\u0c95\u0ccd\u0ca4\u0cb5\u0cb2\u0ccd\u0cb2. \u00a0\u0ca8\u0c82\u0ca4\u0cb0 \u0cb0\u0cae\u0ccd\u0caf \u0ca6\u0cc3\u0cb6\u0ccd\u0caf\u0cb5\u0ca8\u0ccd\u0ca8\u0cc1 \u0ca8\u0ccb\u0ca1\u0cac\u0cb9\u0cc1\u0ca6\u0cc1.\u00a0\u0cae\u0cbe\u0cb0\u0ccd\u0c97- \u0caf\u0cb2\u0ccd\u0cb2\u0cbe\u0caa\u0cc1\u0cb0\u0ca6\u0cbf\u0c82\u0ca6 \u0c85\u0c82\u0c95\u0ccb\u0cb2 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf 12.\u0c95\u0cbf\u0cae\u0cc0 \u0cb8\u0cb5\u0cc6\u0cb8\u0cbf\u0ca6\u0cb0\u0cc6 \u0cb6\u0cbf\u0cb0\u0ccd\u0cb2\u0cc6 \u0c95\u0ccd\u0cb8\u0cbe\u0cb8\u0ccd\u200c \u0cb8\u0cbf\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0cb2\u0ccd\u0cb2\u0cbf\u0c82\u0ca6 \u0c92\u0c82\u0ca6\u0cc1 \u0c95\u0cbf.\u0cae\u0cc0 \u0ca8\u0ca1\u0cc6\u0ca6\u0cb0\u0cc6 \u0c9c\u0cb2\u0caa\u0cbe\u0ca4.\u00a0\u0c8a\u0c9f, \u0ca4\u0cbf\u0c82\u0ca1\u0cbf, \u0cb5\u0cb8\u0ca4\u0cbf- \u0caf\u0cb2\u0ccd\u0cb2\u0cbe\u0caa\u0cc1\u0cb0\u0ca4\u0cc6\u0cc2\u0c82\u0ca6\u0cb0\u0cc6 \u0c8f\u0ca8\u0cc1- \u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0ca8\u0ccb\u0ca1\u0cb2\u0cbf\u0cb2\u0ccd\u0cb2 \u0c86\u0c97\u0cb2\u0ccd\u0cb2.\u00a0", "\u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0\u0cc1 \u0c8f\u0ca8\u0cc1 \u0cae\u0cbe\u0ca1\u0cac\u0cc7\u0c95\u0cc1?\u00a0* \u0c9c\u0cb2\u0caa\u0cbe\u0ca4\u0c97\u0cb3 \u0cac\u0cb3\u0cbf \u0c8a\u0c9f\u0c95\u0ccd\u0c95\u0cc6 \u0ca4\u0cbf\u0c82\u0ca1\u0cbf\u0c97\u0cc6 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cbf\u0c95\u0cc6\u0cc2\u0cb3\u0ccd\u0cb3\u0cbf, \u0ca4\u0ccd\u0caf\u0cbe\u0c9c\u0ccd\u0caf \u0cac\u0cbf\u0cb8\u0cbe\u0c95\u0cac\u0cc7\u0ca1\u0cbf* \u0cae\u0ca6\u0ccd\u0caf, \u0cae\u0ccb\u0c9c\u0cc1 \u0cae\u0cb8\u0ccd\u0ca4\u0cbf \u0cae\u0cbe\u0ca1\u0ca6\u0cc7 \u0caa\u0cb0\u0cbf\u0cb8\u0cb0 \u0cb0\u0c95\u0ccd\u0cb7\u0cbf$\u0cb8\u0cbf* \u0cb8\u0cc1\u0ca4\u0ccd\u0ca4\u0cb2\u0cc2 \u0c85\u0caa\u0cb0\u0cc2\u0caa\u0ca6 \u0cb5\u0ca8\u0cb8\u0ccd\u0caa\u0ca4\u0cbf\u0c97\u0cb3\u0cbf\u0cb5\u0cc6, \u0caa\u0ccd\u0cb0\u0cbe\u0ca3\u0cbf \u0caa\u0c95\u0ccd\u0cb7\u0cbf$ \u0cb8\u0c82\u0c95\u0cc1\u0cb2\u0c97\u0cb3\u0cbf\u0cb5\u0cc6, \u0c95\u0cbf\u0cb0\u0cc1\u0c9a\u0cbe\u0ca1\u0cac\u0cc7\u0ca1\u0cbf* \u0c85\u0ca8\u0cc8\u0ca4\u0cbf\u0c95 \u0c9a\u0c9f\u0cc1\u0cb5\u0c9f\u0cbf\u0c95\u0cc6 \u0c95\u0c82\u0ca1\u0cb0\u0cc6 \u0caa\u0cca\u0cb2\u0cc0\u0cb8\u0cb0\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cbf* \u0c9c\u0cb2\u0caa\u0cbe\u0ca4\u0c97\u0cb3\u0cc1 \u0cae\u0cb3\u0cc6\u0c97\u0cbe\u0cb2\u0ca6\u0cb2\u0ccd\u0cb2\u0cbf \u0c85\u0caa\u0cbe\u0caf\u0c95\u0cbe\u0cb0\u0cbf\u0caf\u0cc2 \u0cb9\u0ccc\u0ca6\u0cc1. \u0cb9\u0cbe\u0c97\u0cbe\u0c97\u0cbf \u0caa\u0ccd\u0cb0\u0ca4\u0cbf \u0c95\u0ccd\u0cb7\u0ca3 \u0c8e\u0c9a\u0ccd\u0c9a\u0cb0\u0ca6\u0cbf\u0c82\u0ca6\u0cbf\u0cb0\u0cbf.\u00a0* \u0c9c\u0cb2\u0caa\u0cbe\u0ca4\u0c97\u0cb3\u0cc1 \u0ca6\u0cbe\u0cb0\u0cbf\u0caf\u0cb2\u0ccd\u0cb2\u0cbf \u0cb9\u0cc6\u0c9c\u0ccd\u0c9c\u0cc6 \u0cb9\u0cc6\u0c9c\u0ccd\u0c9c\u0cc6\u0c97\u0cc2 \u0c9c\u0cbe\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cc1\u0cb7\u0cbe\u0cb0\u0cbe\u0c97\u0cbf \u0cb9\u0cc6\u0c9c\u0ccd\u0c9c\u0cc6 \u0c87\u0ca1\u0cbf.\u00a0* \u0c95\u0cc6\u0cb2\u0cb5\u0cc1 \u0c9c\u0cb2\u0caa\u0cbe\u0ca4\u0c97\u0cb3\u0cbf\u0c97\u0cc6 \u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c \u0ca8\u0c82\u0ca4\u0cb0\u0cb5\u0cc7 \u0cac\u0ca8\u0ccd\u0ca8\u0cbf* \u0c89\u0c82\u0cac\u0cb3\u0cc1 \u0c95\u0cbe\u0c9f, \u0c95\u0cc6\u0cb2\u0cb5\u0cc6\u0ca1\u0cc6 \u0cb9\u0cbe\u0cb5\u0cc1\u0c97\u0cb3 \u0c95\u0cbe\u0c9f\u0cb5\u0cc2 \u0c87\u0ca6\u0cc6. \u00a0", "\u0cb0\u0cbe\u0c98\u0cb5\u0cc7\u0c82\u0ca6\u0ccd\u0cb0 \u0cac\u0cc6\u0c9f\u0ccd\u0c9f\u0c95\u0cc6\u0cc2\u0caa\u0ccd\u0caa", "\u0cab\u0ccb\u0c9f\u0cc6\u0cc2\u0c97\u0cb3\u0cc1: \u0c97\u0ccb\u0caa\u0cbe\u0cb2 \u0cac\u0cbe\u0cb0\u0c95\u0cc2\u0cb0, \u0cb6\u0ccd\u0cb0\u0cc0\u0ca7\u0cb0 \u0cb9\u0cc6\u0cac\u0ccd\u0c9f\u0cbe\u0cb0\u0c95\u0c82\u0ca0"], "title": "\u0c85\u0c97\u0ccb, \u0ca8\u0ccb\u0ca1\u0cc1 \u0c9c\u0cb2\u0caa\u0cbe\u0ca4!!"},
{"url": "https://www.udayavani.com/kannada/news/state-news/313950/local-test-urban-local-body-elections-on-aug-29", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cc1\u0c82\u0cac\u0cb0\u0cc1\u0cb5 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb8\u0ccd\u0ca5\u0cb3\u0cc0\u0caf \u0cae\u0c9f\u0ccd\u0c9f\u0ca6 \u0cb0\u0c82\u0c97 \u0ca4\u0cbe\u0cb2\u0cc0\u0cae\u0cc1 \u0cb9\u0cbe\u0c97\u0cc2 \u0c9c\u0cc6\u0ca1\u0cbf\u0c8e\u0cb8\u0ccd\u200c-\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0caa\u0cbe\u0cb2\u0cbf\u0c97\u0cc6 \u0cae\u0cc8\u0ca4\u0ccd\u0cb0\u0cbf \u0ca7\u0cb0\u0ccd\u0cae \u0caa\u0cbe\u0cb2\u0ca8\u0cc6\u0caf \u0c85\u0c97\u0ccd\u0ca8\u0cbf \u0caa\u0cb0\u0cc0\u0c95\u0ccd\u0cb7\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cae\u0cc1\u0cb9\u0cc2\u0cb0\u0ccd\u0ca4 \u0ca8\u0cbf\u0c97\u0ca6\u0cbf\u0caf\u0cbe\u0c97\u0cbf\u0ca6\u0cc6. \u0cae\u0cca\u0ca6\u0cb2 \u0cb9\u0c82\u0ca4\u0ca6\u0cb2\u0ccd\u0cb2\u0cbf 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c86\u0c97\u0cb8\u0ccd\u0c9f\u0ccd\u200c 29\u0cb0\u0c82\u0ca6\u0cc1 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "\u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0c97\u0cc1\u0cb0\u0cc1\u0cb5\u0cbe\u0cb0 (\u0c86.2) \u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc7\u0cb3\u0cbe \u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0ca8\u0cc0\u0ca4\u0cbf \u0cb8\u0c82\u0cb9\u0cbf\u0ca4\u0cc6 \u0ca4\u0c95\u0ccd\u0cb7\u0ca3\u0ca6\u0cbf\u0c82\u0ca6\u0cb2\u0cc7 \u0c9c\u0cbe\u0cb0\u0cbf\u0caf\u0cbe\u0c97\u0cbf\u0ca6\u0cc6. 2018\u0cb0 \u0cb8\u0cc6\u0caa\u0ccd\u0c9f\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cbf \u0c85\u0cb5\u0ca7\u0cbf \u0cae\u0cc1\u0c95\u0ccd\u0ca4\u0cbe\u0caf\u0cb5\u0cbe\u0c97\u0cb2\u0cbf\u0cb0\u0cc1\u0cb5 \u0cb0\u0cbe\u0c9c\u0ccd\u0caf\u0ca6 22 \u0c9c\u0cbf\u0cb2\u0ccd\u0cb2\u0cc6\u0c97\u0cb3 29 \u0ca8\u0c97\u0cb0\u0cb8\u0cad\u0cc6\u0c97\u0cb3\u0cc1, 53 \u0caa\u0cc1\u0cb0\u0cb8\u0cad\u0cc6\u0c97\u0cb3\u0cc1 \u0cb9\u0cbe\u0c97\u0cc2 23 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3\u0cc1 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0cb8\u0cc6\u0caa\u0ccd\u0c9f\u0c82\u0cac\u0cb0\u0ccd\u200c\u0ca8\u0cb2\u0ccd\u0cb2\u0cc7 \u0c85\u0cb5\u0ca7\u0cbf \u0caa\u0cc2\u0cb0\u0ccd\u0ca3\u0c97\u0cc6\u0cc2\u0cb3\u0ccd\u0cb3\u0cb2\u0cbf\u0cb0\u0cc1\u0cb5 \u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0cae\u0ca4\u0ccd\u0ca4\u0cc1 \u0cb6\u0cbf\u0cb5\u0cae\u0cca\u0c97\u0ccd\u0c97 \u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb5\u0cbe\u0cb0\u0ccd\u0ca1\u0ccd\u200c\u0cb5\u0cbe\u0cb0\u0cc1 \u0cae\u0cc0\u0cb8\u0cb2\u0cbe\u0ca4\u0cbf \u0cb5\u0cbf\u0c9a\u0cbe\u0cb0 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c\u0ca8\u0cb2\u0ccd\u0cb2\u0cbf \u0cac\u0cbe\u0c95\u0cbf \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c88 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0c85\u0ca7\u0cbf\u0cb8\u0cc2\u0c9a\u0ca8\u0cc6\u0caf\u0cbf\u0c82\u0ca6 \u0cb9\u0cca\u0cb0\u0c97\u0cbf\u0ca1\u0cb2\u0cbe\u0c97\u0cbf\u0ca6\u0cc6.", "\u0cb8\u0cc1\u0ca6\u0ccd\u0ca6\u0cbf\u0c97\u0ccb\u0cb7\u0ccd\u0ca0\u0cbf\u0caf\u0cb2\u0ccd\u0cb2\u0cbf \u0c97\u0cc1\u0cb0\u0cc1\u0cb5\u0cbe\u0cb0 \u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6 \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0cc1\u0c95\u0ccd\u0ca4 \u0caa\u0cbf.\u0c8e\u0ca8\u0ccd\u200c. \u0cb6\u0ccd\u0cb0\u0cc0\u0ca8\u0cbf\u0cb5\u0cbe\u0cb8\u0cbe\u0c9a\u0cbe\u0cb0\u0cbf, \u2002\u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c86\u0caf\u0ccb\u0c97 \u0c8e\u0cb2\u0ccd\u0cb2 \u0cb0\u0cc0\u0ca4\u0cbf\u0caf \u0cb8\u0cbf\u0ca6\u0ccd\u0ca7\u0ca4\u0cc6\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cbf\u0ca6\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0cb8\u0c82\u0cac\u0c82\u0ca7 \u0c86\u0caf\u0cbe \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c86.10\u0cb0\u0c82\u0ca6\u0cc1 \u0c85\u0ca7\u0cbf\u0cb8\u0cc2\u0c9a\u0ca8\u0cc6 \u0cb9\u0cca\u0cb0\u0ca1\u0cbf\u0cb8\u0cc1\u0ca4\u0ccd\u0ca4\u0cbe\u0cb0\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0ca8\u0cc0\u0ca4\u0cbf \u0cb8\u0c82\u0cb9\u0cbf\u0ca4\u0cc6 \u0ca4\u0c95\u0ccd\u0cb7\u0ca3\u0ca6\u0cbf\u0c82\u0ca6 (\u0c86.2) \u0c9c\u0cbe\u0cb0\u0cbf\u0c97\u0cc6 \u0cac\u0cb0\u0cb2\u0cbf\u0ca6\u0ccd\u0ca6\u0cc1, \u0cb8\u0cc6.1\u0cb0\u0cb5\u0cb0\u0cc6\u0c97\u0cc6 \u0c85\u0ca6\u0cc1 \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0ca4\u0ccd\u0ca4\u0ca6\u0cc6 \u0c8e\u0c82\u0ca6\u0cb0\u0cc1.", "\u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97\u0cb5\u0cc1 2013\u0cb0\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 208 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0cb8\u0cbe\u0cb0\u0ccd\u0cb5\u0ca4\u0ccd\u0cb0\u0cbf\u0c95 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0ca8\u0ca1\u0cc6\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c87\u0cb5\u0cc1\u0c97\u0cb3 \u0c85\u0cb5\u0ca7\u0cbf\u0caf\u0cc1 2018\u0cb0 \u0cb8\u0cc6\u0caa\u0ccd\u0c9f\u0cc6\u0c82\u0cac\u0cb0\u0ccd\u200c \u0cae\u0ca4\u0ccd\u0ca4\u0cc1 \u0cae\u0cbe\u0cb0\u0ccd\u0c9a\u0ccd\u200c 2019\u0cb0\u0cb2\u0ccd\u0cb2\u0cbf \u0cae\u0cc1\u0c95\u0ccd\u0ca4\u0cbe\u0caf\u0cb5\u0cbe\u0c97\u0cb2\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c8e\u0cb0\u0ca1\u0cc1 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0cb8\u0cac\u0cc7\u0c95\u0cbe\u0c97\u0cbf\u0ca6\u0cc6. \u0c88 \u0cae\u0ca7\u0ccd\u0caf\u0cc6 \u0cb8\u0cb0\u0ccd\u0c95\u0cbe\u0cb0\u0cb5\u0cc1 26 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0ca8\u0ccd\u0ca8\u0cc1 \u0c89\u0ca8\u0ccd\u0ca8\u0ca4\u0cc0\u0c95\u0cb0\u0cbf\u0cb8\u0cbf\u0ca6\u0cc6. \u0c85\u0cb2\u0ccd\u0cb2\u0ca6\u0cc6, \u0ca8\u0cbe\u0cb2\u0ccd\u0c95\u0cc1 \u0c97\u0ccd\u0cb0\u0cbe\u0cae \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0ca8\u0ccd\u0ca8\u0cbe\u0c97\u0cbf \u0caa\u0cb0\u0cbf\u0cb5\u0cb0\u0ccd\u0ca4\u0cbf\u0cb8\u0cbf\u0ca6\u0cc6. \u0c87\u0cb5\u0cc2 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 22 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0cb9\u0c82\u0ca4\u0ca6\u0cb2\u0ccd\u0cb2\u0cbf 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c86. 29\u0cb0\u0c82\u0ca6\u0cc1 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c87\u0ca8\u0ccd\u0ca8\u0cc1\u0cb3\u0cbf\u0ca6 \u0c8f\u0cb3\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cc1 \u0cae\u0ca4\u0ccd\u0ca4\u0cc1 100 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0cae\u0cbe\u0cb0\u0ccd\u0c9a\u0ccd\u200c\u0ca8\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0caa\u0ccd\u0cb0\u0cb8\u0ccd\u0ca4\u0cc1\u0ca4 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c86.10\u0cb0\u0c82\u0ca6\u0cc1 \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0c95\u0cc6 \u0c86\u0cb0\u0c82\u0cad\u0cb5\u0cbe\u0c97\u0cb2\u0cbf\u0ca6\u0ccd\u0ca6\u0cc1, \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0cb8\u0cb2\u0cc1 \u0c86.17 \u0c95\u0cc6\u0cc2\u0ca8\u0cc6 \u0ca6\u0cbf\u0ca8. \u0c86.18\u0cb0\u0c82\u0ca6\u0cc1 \u0ca8\u0cbe\u0cae\u0caa\u0ca4\u0ccd\u0cb0 \u0caa\u0cb0\u0cbf\u0cb6\u0cc0\u0cb2\u0ca8\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, \u0ca8\u0cbe\u0cae\u0caa\u0ca4\u0ccd\u0cb0 \u0cb5\u0cbe\u0caa\u0cb8\u0ccd\u200c \u0caa\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c86.20 \u0c95\u0cc6\u0cc2\u0ca8\u0cc6\u0caf \u0ca6\u0cbf\u0ca8\u0cb5\u0cbe\u0c97\u0cbf\u0ca6\u0cc6. \u0c86.29\u0cb0\u0c82\u0ca6\u0cc1 \u0cac\u0cc6\u0cb3\u0c97\u0ccd\u0c97\u0cc6 7\u0cb0\u0cbf\u0c82\u0ca6 \u0cb8\u0c82\u0c9c\u0cc6 5 \u0c97\u0c82\u0c9f\u0cc6\u0cb5\u0cb0\u0cc6\u0c97\u0cc6 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0cae\u0cb0\u0cc1 \u0cae\u0ca4\u0ca6\u0cbe\u0ca8\u0ca6 \u0cb8\u0c82\u0ca6\u0cb0\u0ccd\u0cad \u0cac\u0c82\u0ca6\u0cb0\u0cc6 \u0c86.31\u0cb0\u0c82\u0ca6\u0cc1 \u0cae\u0cb0\u0cc1 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0cb8\u0cc6.1\u0cb0\u0c82\u0ca6\u0cc1 \u0cac\u0cc6\u0cb3\u0c97\u0ccd\u0c97\u0cc6 8 \u0c97\u0c82\u0c9f\u0cc6\u0caf\u0cbf\u0c82\u0ca6 \u0ca4\u0cbe\u0cb2\u0cc2\u0c95\u0cc1 \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0cae\u0ca4 \u0c8e\u0ca3\u0cbf\u0c95\u0cc6 \u0c95\u0cbe\u0cb0\u0ccd\u0caf \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "36 \u0cb2\u0c95\u0ccd\u0cb7 \u0cae\u0ca4\u0ca6\u0cbe\u0cb0\u0cb0\u0cc1: 29 \u0ca8\u0c97\u0cb0\u0cb8\u0cad\u0cc6\u0c97\u0cb3 927, 53 \u0caa\u0cc1\u0cb0\u0cb8\u0cad\u0cc6\u0c97\u0cb3 1,247 \u0cb9\u0cbe\u0c97\u0cc2 23 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3 400 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 2,574 \u0cb5\u0cbe\u0cb0\u0ccd\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u00a0\u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, \u0c87\u0ca6\u0c95\u0ccd\u0c95\u0cc6 \u0c95\u0ccd\u0cb0\u0cae\u0cb5\u0cbe\u0c97\u0cbf 2,067, 1,422 \u0cae\u0ca4\u0ccd\u0ca4\u0cc1 408 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 3,897 \u0cae\u0ca4\u0c97\u0c9f\u0ccd\u0c9f\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0ccd\u0ca5\u0cbe\u0caa\u0cbf\u0cb8\u0cb2\u0cbe\u0c97\u0cbf\u0ca6\u0cc6. 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cb2\u0ccd\u0cb2\u0cbf 17.96 \u0cb2\u0c95\u0ccd\u0cb7 \u0caa\u0cc1\u0cb0\u0cc1\u0cb7\u0cb0\u0cc1, 18.07 \u0cb2\u0c95\u0ccd\u0cb7 \u0cae\u0cb9\u0cbf\u0cb3\u0cc6\u0caf\u0cb0\u0cc1, 354 \u0c87\u0ca4\u0cb0\u0cb0\u0cc1 \u0cb8\u0cc7\u0cb0\u0cbf 36.06 \u0cb2\u0c95\u0ccd\u0cb7 \u0cae\u0ca4\u0ca6\u0cbe\u0cb0\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0ca4\u0ca6\u0cbe\u0ca8\u0c95\u0ccd\u0c95\u0cc6 \u0c87\u0cb5\u0cbf\u0c8e\u0c82\u0c97\u0cb3\u0ca8\u0ccd\u0ca8\u0cc1 \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 4,640 \u0cac\u0ccd\u0caf\u0cbe\u0cb2\u0cc6\u0c9f\u0ccd\u200c \u0caf\u0cc2\u0ca8\u0cbf\u0c9f\u0ccd\u200c, 4,940 \u0c95\u0c82\u0c9f\u0ccd\u0cb0\u0ccb\u0cb2\u0ccd\u200c \u0caf\u0cc2\u0ca8\u0cbf\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0ca6\u0cc1 \u0c86\u0caf\u0cc1\u0c95\u0ccd\u0ca4\u0cb0\u0cc1 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cbf\u0ca6\u0cb0\u0cc1.", "\u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf\u0c85\u0ca7\u0cbf\u0cb8\u0cc2\u0c9a\u0ca8\u0cc6, \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0c95\u0cc6 \u0c86\u0cb0\u0c82\u0cad: \u0c86.10\u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0c95\u0cc6\u0c97\u0cc6 \u0c95\u0cc6\u0cc2\u0ca8\u0cc6 \u0ca6\u0cbf\u0ca8: \u0c86.17\u0ca8\u0cbe\u0cae\u0caa\u0ca4\u0ccd\u0cb0 \u0caa\u0cb0\u0cbf\u0cb6\u0cc0\u0cb2\u0ca8\u0cc6: \u0c86.18\u0ca8\u0cbe\u0cae\u0caa\u0ca4\u0ccd\u0cb0 \u0cb5\u0cbe\u0caa\u0cb8\u0ccd\u200c \u0caa\u0ca1\u0cc6\u0caf\u0cb2\u0cc1 \u0c95\u0cc6\u0cc2\u0ca8\u0cc6 \u0ca6\u0cbf\u0ca8: \u0c86.20\u0cae\u0ca4\u0ca6\u0cbe\u0ca8: \u0c86.29 (\u0cac\u0cc6.7\u0cb0\u0cbf\u0c82\u0ca6 \u0cb8\u0c82\u0c9c\u0cc6 5)\u0cae\u0cb0\u0cc1\u0cae\u0ca4\u0ca6\u0cbe\u0ca8 (\u0c85\u0cb5\u0cb6\u0c95\u0ccd\u0caf\u0ca4\u0cc6 \u0c87\u0ca6\u0ccd\u0ca6\u0cb2\u0ccd\u0cb2\u0cbf): \u0c86.31\u0cae\u0ca4 \u0c8e\u0ca3\u0cbf\u0c95\u0cc6: \u0cb8\u0cc6.1\u0c9a\u0cc1\u0ca8\u0cbe\u0cb5\u0ca3\u0cbe \u0caa\u0ccd\u0cb0\u0c95\u0ccd\u0cb0\u0cbf\u0caf\u0cc6 \u0cae\u0cc1\u0c95\u0ccd\u0ca4\u0cbe\u0caf: \u0cb8\u0cc6.1", "\u0c92\u0c9f\u0ccd\u0c9f\u0cc1 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1: 105\u0ca8\u0c97\u0cb0\u0cb8\u0cad\u0cc6:29\u0caa\u0cc1\u0cb0\u0cb8\u0cad\u0cc6: 53\u0caa\u0c9f\u0ccd\u0c9f\u0ca3 \u0caa\u0c82.: 23\u0c92\u0c9f\u0ccd\u0c9f\u0cc1 \u0cb5\u0cbe\u0cb0\u0ccd\u0ca1\u0ccd\u200c\u0c97\u0cb3\u0cc1: 2,574\u0c92\u0c9f\u0ccd\u0c9f\u0cc1 \u0cae\u0ca4\u0c97\u0c9f\u0ccd\u0c9f\u0cc6: 3,897\u0c92\u0c9f\u0ccd\u0c9f\u0cc1 \u0cae\u0ca4\u0ca6\u0cbe\u0cb0\u0cb0\u0cc1: 36,03,691\u0caa\u0cc1\u0cb0\u0cc1\u0cb7\u0cb0\u0cc1: 17,96,001\u0cae\u0cb9\u0cbf\u0cb3\u0cc6\u0caf\u0cb0\u0cc1: 18,08,336\u0c87\u0ca4\u0cb0\u0cc6: 354\u0c87\u0cb5\u0cbf\u0c8e\u0c82\u0c97\u0cb3 \u0cac\u0cb3\u0c95\u0cc6\u0cac\u0ccd\u0caf\u0cbe\u0cb2\u0cc6\u0c9f\u0ccd\u200c \u0caf\u0cc2\u0ca8\u0cbf\u0c9f\u0ccd\u200c: 4,640\u0c95\u0c82\u0c9f\u0ccd\u0cb0\u0ccb\u0cb2\u0ccd\u200c \u0caf\u0cc2\u0ca8\u0cbf\u0c9f\u0ccd\u200c: 4,940", "\u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c \u0cac\u0cb3\u0c95\u0cc6 \u0c87\u0cb2\u0ccd\u0cb2\u0c87\u0cb5\u0cbf\u0c8e\u0c82\u0c97\u0cb3 \u0cac\u0c97\u0ccd\u0c97\u0cc6 \u0cb0\u0cbe\u0cb7\u0ccd\u0c9f\u0ccd\u0cb0\u0cb5\u0ccd\u0caf\u0cbe\u0caa\u0cbf \u0cb8\u0cbe\u0c95\u0cb7\u0ccd\u0c9f\u0cc1 \u0c85\u0ca8\u0cc1\u0cae\u0cbe\u0ca8\u0c97\u0cb3\u0cc1, \u0caa\u0ccd\u0cb0\u0cb6\u0ccd\u0ca8\u0cc6\u0c97\u0cb3\u0cc1 \u0c8e\u0ca6\u0ccd\u0ca6\u0cbf\u0cb0\u0cc1\u0cb5 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0ca6\u0cc7\u0cb6\u0ca6\u0cc6\u0cb2\u0ccd\u0cb2\u0cc6\u0ca1\u0cc6 \u0cb5\u0cbf\u0ca7\u0cbe\u0ca8\u0cb8\u0cad\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cb3\u0cb2\u0ccd\u0cb2\u0cbf \u0c87\u0cb5\u0cbf\u0c8e\u0c82\u0c97\u0cb3 \u0c9c\u0cc6\u0cc2\u0ca4\u0cc6\u0c97\u0cc6 \u0cae\u0ca4\u0ca6\u0cbe\u0ca8\u0ca6 \u0c96\u0cbe\u0ca4\u0cb0\u0cbf\u0c97\u0cc6 \u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c (\u0cae\u0ca4\u0ca6\u0cbe\u0ca8 \u0ca6\u0cc3\u0ca2\u0cc0\u0c95\u0cb0\u0ca3 \u0c9a\u0cc0\u0c9f\u0cbf) \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. 2018\u0cb0 \u0cb0\u0cbe\u0c9c\u0ccd\u0caf \u0cb5\u0cbf\u0ca7\u0cbe\u0ca8\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cc2 \u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c \u0cac\u0cb3\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0c88\u0c97 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c87\u0cb5\u0cbf\u0c8e\u0c82\u0c97\u0cb3\u0ca8\u0ccd\u0ca8\u0cc1 \u0cae\u0cbe\u0ca4\u0ccd\u0cb0 \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0c95\u0cc7\u0c82\u0ca6\u0ccd\u0cb0 \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0ca8\u0cc0\u0ca1\u0cbf\u0cb0\u0cc1\u0cb5 \u0cae\u0cbe\u0cb9\u0cbf\u0ca4\u0cbf\u0caf\u0c82\u0ca4\u0cc6, \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97\u0cb5\u0cc1 \u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c \u0cac\u0cb3\u0cb8\u0cac\u0cc7\u0c95\u0cc6\u0c82\u0cac\u0cc1\u0ca6\u0cc1 \u0c95\u0ca1\u0ccd\u0ca1\u0cbe\u0caf\u0cb5\u0cc7\u0ca8\u0cb2\u0ccd\u0cb2. \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb5\u0cbf\u0cb5\u0cbf\u0caa\u0ccd\u0caf\u0cbe\u0c9f\u0ccd\u200c \u0cac\u0cb3\u0cb8\u0ca6\u0cbf\u0cb0\u0cb2\u0cc1 \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cbf\u0ca6\u0cc6. \u0c87\u0cb5\u0cbf\u0c8e\u0c82\u0c97\u0cb3 \u0cac\u0c97\u0ccd\u0c97\u0cc6 \u0c86\u0caf\u0ccb\u0c97\u0c95\u0ccd\u0c95\u0cc6 \u0ca8\u0c82\u0cac\u0cbf\u0c95\u0cc6 \u0c87\u0ca6\u0cc6 \u0c8e\u0c82\u0ca6\u0cc1 \u0c86\u0caf\u0ccb\u0c97\u0ca6 \u0cb9\u0cbf\u0cb0\u0cbf\u0caf \u0c85\u0ca7\u0cbf\u0c95\u0cbe\u0cb0\u0cbf\u0caf\u0cca\u0cac\u0ccd\u0cac\u0cb0\u0cc1 \u0c89\u0ca6\u0caf\u0cb5\u0cbe\u0ca3\u0cbf\u0c97\u0cc6 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0ccb\u0c9f\u0cbe \u0cac\u0cb3\u0c95\u0cc6\u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf\u0c87\u0ca6\u0cc7 \u0cae\u0cca\u0ca6\u0cb2 \u0cac\u0cbe\u0cb0\u0cbf\u0c97\u0cc6 \u0ca8\u0ccb\u0c9f\u0cbe \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0ca4\u0ca6\u0cbe\u0cb0 \u0ca4\u0ca8\u0ccd\u0ca8 \u0c87\u0c9a\u0ccd\u0c9b\u0cc6\u0caf\u0c82\u0ca4\u0cc6 \u0caf\u0cbe\u0cb0\u0cca\u0cac\u0ccd\u0cac\u0cb0\u0cbf\u0c97\u0cc2 \u0ca4\u0ca8\u0ccd\u0ca8 \u0cae\u0ca4 \u0ca8\u0cc0\u0ca1\u0cb2\u0cc1 \u0c87\u0c9a\u0ccd\u0c9b\u0cc6 \u0c87\u0cb0\u0cc1\u0cb5\u0cc1\u0ca6\u0cbf\u0cb2\u0ccd\u0cb2 \u0c8e\u0c82\u0cac \u0ca4\u0ca8\u0ccd\u0ca8 \u0ca4\u0cc0\u0cb0\u0ccd\u0cae\u0cbe\u0ca8\u0cb5\u0ca8\u0ccd\u0ca8\u0cc1 \u0cb0\u0cb9\u0cb8\u0ccd\u0caf\u0cb5\u0cbe\u0c97\u0cbf \u0cae\u0ca4 \u0c9a\u0cb2\u0cbe\u0caf\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cb2\u0cc1 \u0c85\u0ca8\u0cc1\u0c95\u0cc2\u0cb2\u0cb5\u0cbe\u0c97\u0cc1\u0cb5\u0c82\u0ca4\u0cc6 \u0c87\u0cb5\u0cbf\u0c8e\u0c82\u0ca8 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0caa\u0ccd\u0caf\u0cbe\u0ca8\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0c95\u0cc6\u0cc2\u0ca8\u0cc6\u0caf \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf \u0ca8\u0c82\u0ca4\u0cb0\u0ca6 \u0caa\u0ccd\u0caf\u0cbe\u0ca8\u0cc6\u0cb2\u0ccd\u200c\u0ca8\u0cb2\u0ccd\u0cb2\u0cbf \u0ca8\u0ccb\u0c9f\u0cbe \u0c85\u0ca5\u0cb5\u0cbe \u0cae\u0cc7\u0cb2\u0ccd\u0c95\u0c82\u0ca1 \u0caf\u0cbe\u0cb0\u0cc2 \u0c85\u0cb2\u0ccd\u0cb2 \u0c8e\u0c82\u0ca6\u0cc1 \u0cae\u0cc1\u0ca6\u0ccd\u0cb0\u0cbf\u0cb8\u0cb2\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6.", "\u0cad\u0cbe\u0cb5\u0c9a\u0cbf\u0ca4\u0ccd\u0cb0\u0cb5\u0cbf\u0cb0\u0cc1\u0cb5 \u0cae\u0ca4\u0caa\u0ca4\u0ccd\u0cb0\u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c92\u0c82\u0ca6\u0cc7 \u0cb5\u0cbe\u0cb0\u0ccd\u0ca1\u0ccd\u200c\u0ca8\u0cb2\u0ccd\u0cb2\u0cbf \u0c92\u0c82\u0ca6\u0cc7 \u0cb9\u0cc6\u0cb8\u0cb0\u0cbf\u0ca8 \u0c92\u0c82\u0ca6\u0c95\u0ccd\u0c95\u0cbf\u0c82\u0ca4 \u0cb9\u0cc6\u0c9a\u0ccd\u0c9a\u0cc1 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0cc1 \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cc1\u0cb5 \u0cb8\u0c82\u0ca6\u0cb0\u0ccd\u0cad\u0c97\u0cb3\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cb2\u0cc1 \u0cae\u0ca4\u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c85\u0cb5\u0cb0 \u0cb9\u0cc6\u0cb8\u0cb0\u0cbf\u0ca8 \u0cae\u0cc1\u0c82\u0ca6\u0cc6 \u0c85\u0cb5\u0cb0 \u0cb5\u0cc3\u0ca4\u0ccd\u0ca4\u0cbf \u0c85\u0ca5\u0cb5\u0cbe \u0cb5\u0cbf\u0cb3\u0cbe\u0cb8 \u0ca4\u0ccb\u0cb0\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca4\u0ccd\u0ca4\u0cc1, \u0c86\u0ca6\u0cb0\u0cc2 \u0cae\u0ca4\u0ca6\u0cbe\u0cb0\u0cb0\u0cbf\u0c97\u0cc6 \u0c97\u0cc6\u0cc2\u0c82\u0ca6\u0cb2 \u0c89\u0c82\u0c9f\u0cbe\u0c97\u0cc1\u0cb5\u0cc1\u0ca6\u0ca8\u0ccd\u0ca8\u0cc1 \u0ca4\u0caa\u0ccd\u0caa\u0cbf\u0cb8\u0cb2\u0cc1 \u0cae\u0ca4\u0caa\u0ca4\u0ccd\u0cb0\u0ca6\u0cb2\u0ccd\u0cb2\u0cbf \u0c8e\u0cb2\u0ccd\u0cb2 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0cb9\u0cc6\u0cb8\u0cb0\u0cbf\u0ca8 \u0cae\u0cc1\u0c82\u0ca6\u0cc6 \u0c85\u0cb5\u0cb0 \u0cad\u0cbe\u0cb5\u0c9a\u0cbf\u0ca4\u0ccd\u0cb0 \u0cae\u0cc1\u0ca6\u0ccd\u0cb0\u0cbf\u0cb8\u0cb2\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6.", "\u0caa\u0cb0\u0cbf\u0cb7\u0ccd\u0c95\u0cc3\u0ca4 \u0caa\u0ccd\u0cb0\u0cae\u0cbe\u0ca3 \u0caa\u0ca4\u0ccd\u0cb0\u0cae\u0ca4\u0ca6\u0cbe\u0cb0\u0ca8\u0cbf\u0c97\u0cc6 \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf \u0caa\u0cc2\u0cb0\u0ccd\u0cb5\u0cbe\u0caa\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0cbf\u0cb3\u0cbf\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cc1\u0cb5 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac\u0cb0 \u0c85\u0cad\u0ccd\u0caf\u0cb0\u0ccd\u0ca5\u0cbf\u0caf\u0cc1 \u0ca4\u0ca8\u0ccd\u0ca8 \u0cb9\u0cbf\u0ca8\u0ccd\u0ca8\u0cc6\u0cb2\u0cc6, \u0c9a\u0cb0\u0cbe\u0cb8\u0ccd\u0ca4\u0cbf \u0cae\u0ca4\u0ccd\u0ca4\u0cc1 \u0cb8\u0ccd\u0ca5\u0cbf\u0cb0\u0cbe\u0cb8\u0ccd\u0ca4\u0cbf\u0c97\u0cb3 \u0cb5\u0cbf\u0cb5\u0cb0\u0c97\u0cb3\u0cc1 \u0c87\u0cb0\u0cc1\u0cb5 \u0caa\u0ccd\u0cb0\u0cae\u0cbe\u0ca3\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0cb8\u0cac\u0cc7\u0c95\u0cbe\u0c97\u0cbf\u0ca4\u0ccd\u0ca4\u0cc1. \u0c85\u0ca6\u0cb0 \u0c9c\u0ca4\u0cc6\u0c97\u0cc6 \u0c88\u0c97 \u0ca4\u0ca8\u0ccd\u0ca8 \u0cb8\u0ccd\u0cb5\u0cb5\u0cbf\u0cb5\u0cb0, \u0cb5\u0cbf\u0ca6\u0ccd\u0caf\u0cbe\u0cb0\u0ccd\u0cb9\u0ca4\u0cc6, \u0c86\u0ca6\u0cbe\u0caf\u0ca6 \u0cae\u0cc2\u0cb2\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cb2\u0cc1 \u0caa\u0cb0\u0cbf\u0cb8\u0ccd\u0c95\u0cc3\u0ca4 \u0ca8\u0cae\u0cc2\u0ca8\u0cc6\u0caf\u0cb2\u0ccd\u0cb2\u0cbf \u0c85\u0cab\u0cbf\u0ca1\u0cb5\u0cbf\u0c9f\u0ccd\u200c \u0cb8\u0cb2\u0ccd\u0cb2\u0cbf\u0cb8\u0cac\u0cc7\u0c95\u0cc1.", "\u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc6\u0c9a\u0ccd\u0c9a\u0ca6 \u0cae\u0cbf\u0ca4\u0cbf2011\u0cb0 \u0cb8\u0cb0\u0ccd\u0c95\u0cbe\u0cb0\u0ca6 \u0c85\u0ca7\u0cbf\u0cb8\u0cc2\u0c9a\u0ca8\u0cc6\u0caf\u0cb2\u0ccd\u0cb2\u0cbf \u0ca8\u0c97\u0cb0 \u00a0\u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cb3\u0cb2\u0ccd\u0cb2\u0cbf \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cc1\u0cb5 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc6\u0c9a\u0ccd\u0c9a\u0ca6 \u0c97\u0cb0\u0cbf\u0cb7\u0ccd\u0ca0 \u0cae\u0cbf\u0ca4\u0cbf \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c85\u0ca6\u0cb0\u0c82\u0ca4\u0cc6, \u0ca8\u0c97\u0cb0\u0cb8\u0cad\u0cc6\u0caf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 \u0c97\u0cb0\u0cbf\u0cb7\u0ccd\u0ca0 2 \u0cb2\u0c95\u0ccd\u0cb7, \u0caa\u0cc1\u0cb0\u0cb8\u0cad\u0cc6 \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3\u0cbf\u0c97\u0cc6 1.50 \u0cb2\u0c95\u0ccd\u0cb7 \u0cb9\u0cbe\u0c97\u0cc2 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cc6 1 \u0cb2\u0c95\u0ccd\u0cb7 \u0cb0\u0cc2. \u0c97\u0cb0\u0cbf\u0cb7\u0ccd\u0c9f \u0cb5\u0cc6\u0c9a\u0ccd\u0c9a\u0ca6 \u0cae\u0cbf\u0ca4\u0cbf \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "40 \u0cb8\u0cbe\u0cb5\u0cbf\u0cb0 \u0c9a\u0cc1\u0ca8\u0cbe\u0cb5\u0ca3\u0cbe \u0cb8\u0cbf\u0cac\u0ccd\u0cac\u0c82\u0ca6\u0cbf\u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cbe \u0caa\u0ccd\u0cb0\u0c95\u0ccd\u0cb0\u0cbf\u0caf\u0cc6\u0c97\u0cc6 \u0caa\u0cca\u0cb2\u0cc0\u0cb8\u0ccd\u200c \u0cb8\u0cbf\u0cac\u0ccd\u0cac\u0c82\u0ca6\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c92\u0c9f\u0ccd\u0c9f\u0cc1 36\u0cb0\u0cbf\u0c82\u0ca6 40 \u0cb8\u0cbe\u0cb5\u0cbf\u0cb0 \u0cb8\u0cbf\u0cac\u0ccd\u0cac\u0c82\u0ca6\u0cbf\u0caf\u0ca8\u0ccd\u0ca8\u0cc1 \u0ca8\u0cbf\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c85\u0cb2\u0ccd\u0cb2\u0ca6\u0cc7 \u0c8f\u0cb3\u0cc1 \u0cae\u0c82\u0ca6\u0cbf \u0cb9\u0cbf\u0cb0\u0cbf\u0caf \u0c90\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0cb6\u0cc7\u0cb7 \u0cb5\u0cc0\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cbe\u0c97\u0cbf, \u0cb9\u0cbf\u0cb0\u0cbf\u0caf \u0cb6\u0ccd\u0cb0\u0cc7\u0ca3\u0cbf\u0caf 25 \u0cae\u0c82\u0ca6\u0cbf \u0c95\u0cc6\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cbe\u0cae\u0cbe\u0ca8\u0ccd\u0caf \u0cb5\u0cc0\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cbe\u0c97\u0cbf, \u0c95\u0cb0\u0ccd\u0ca8\u0cbe\u0c9f\u0c95 \u0cb0\u0cbe\u0c9c\u0ccd\u0caf \u0cb2\u0cc6\u0c95\u0ccd\u0c95 \u0caa\u0cb0\u0cbf\u0cb6\u0ccb\u0ca7\u0ca8\u0cc6 \u0cae\u0ca4\u0ccd\u0ca4\u0cc1 \u0cb2\u0cc6\u0c95\u0ccd\u0c95\u0caa\u0ca4\u0ccd\u0cb0 \u0c87\u0cb2\u0cbe\u0c96\u0cc6\u0caf 30 \u0cae\u0c82\u0ca6\u0cbf \u0c9c\u0c82\u0c9f\u0cbf \u0ca8\u0cbf\u0caf\u0c82\u0ca4\u0ccd\u0cb0\u0c95\u0cb0\u0cc1 \u0cb9\u0cbe\u0c97\u0cc2 \u0c89\u0caa \u0ca8\u0cbf\u0caf\u0c82\u0ca4\u0ccd\u0cb0\u0cbf\u0c95\u0cb0\u0ca8\u0ccd\u0ca8\u0cc1 \u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc6\u0c9a\u0ccd\u0c9a \u0cb5\u0cc0\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cbe\u0c97\u0cbf \u0ca8\u0cbf\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0cad\u0cbe\u0cb5\u0c9a\u0cbf\u0ca4\u0ccd\u0cb0\u0cb5\u0cbf\u0cb0\u0cc1\u0cb5 \u0cae\u0ca4\u0ca6\u0cbe\u0cb0\u0cb0 \u0c9a\u0cc0\u0c9f\u0cbf\u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cae\u0ca4\u0ca6\u0cbe\u0cb0\u0cb0 \u0caa\u0c9f\u0ccd\u0c9f\u0cbf\u0caf\u0cb2\u0ccd\u0cb2\u0cbf \u0cb9\u0cc6\u0cb8\u0cb0\u0cbf\u0cb0\u0cc1\u0cb5 \u0caa\u0ccd\u0cb0\u0ca4\u0cbf\u0caf\u0cca\u0cac\u0ccd\u0cac \u0cae\u0ca4\u0ca6\u0cbe\u0cb0\u0ca8\u0cbf\u0c97\u0cc6 \u0c85\u0cb5\u0cb0 \u0cb5\u0cbe\u0cb0\u0ccd\u0ca1\u0cbf\u0ca8 \u0cb8\u0c82\u0c96\u0ccd\u0caf\u0cc6, \u0cae\u0ca4\u0ca6\u0cbe\u0cb0\u0cb0 \u0caa\u0c9f\u0ccd\u0c9f\u0cbf\u0caf \u0cad\u0cbe\u0c97\u0ca6 \u0cb8\u0c82\u0c96\u0ccd\u0caf\u0cc6, \u0cae\u0ca4\u0ca6\u0cbe\u0cb0 \u0caa\u0c9f\u0ccd\u0c9f\u0cbf\u0caf \u0c95\u0ccd\u0cb0\u0cae \u0cb8\u0c82\u0c96\u0ccd\u0caf\u0cc6, \u0cae\u0ca4\u0c97\u0c9f\u0ccd\u0c9f\u0cc6 \u0cb8\u0c82\u0c96\u0ccd\u0caf\u0cc6, \u0cb9\u0cc6\u0cb8\u0cb0\u0cc1, \u0cb5\u0cbf\u0cb3\u0cbe\u0cb8 \u0cae\u0ca4\u0ccd\u0ca4\u0cc1 \u0cae\u0ca4\u0ca6\u0cbe\u0ca8\u0ca6 \u0ca6\u0cbf\u0ca8\u0cbe\u0c82\u0c95, \u0cae\u0ca4\u0ca6\u0cbe\u0ca8\u0ca6 \u0cb8\u0cae\u0caf \u0c87\u0ca4\u0ccd\u0caf\u0cbe\u0ca6\u0cbf \u0cae\u0cbe\u0cb9\u0cbf\u0ca4\u0cbf\u0c97\u0cb3\u0cbf\u0cb0\u0cc1\u0cb5 \u0cad\u0cbe\u0cb5\u0c9a\u0cbf\u0ca4\u0ccd\u0cb0\u0cb5\u0cbf\u0cb0\u0cc1\u0cb5 \u0cae\u0ca4\u0ca6\u0cbe\u0cb0\u0cb0 \u0c9a\u0cc0\u0c9f\u0cbf \u0cb5\u0cbf\u0ca4\u0cb0\u0cbf\u0cb8\u0cb2\u0cc1 \u0c86\u0caf\u0ccb\u0c97 \u0c89\u0ca6\u0ccd\u0ca6\u0cc7\u0cb6\u0cbf\u0cb8\u0cbf\u0ca6\u0cc6. \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0c88 \u0cae\u0ca4\u0ca6\u0cbe\u0cb0 \u0c9a\u0cc0\u0c9f\u0cbf \u0cae\u0cc1\u0ca6\u0ccd\u0cb0\u0cbf\u0cb8\u0cbf \u0cae\u0ca4\u0c97\u0c9f\u0ccd\u0c9f\u0cc6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0cae\u0cc2\u0cb2\u0c95 \u0cb8\u0c82\u0cac\u0c82\u0ca7\u0caa\u0c9f\u0ccd\u0c9f \u0cae\u0ca4\u0ca6\u0cbe\u0cb0\u0cb0\u0cbf\u0c97\u0cc6 \u0cb9\u0c82\u0c9a\u0cb2\u0cc1 \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cb0\u0cc1.", "22 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6\u0c9a\u0cbf\u0ca4\u0ccd\u0cb0\u0ca6\u0cc1\u0cb0\u0ccd\u0c97, \u0ca6\u0cbe\u0cb5\u0ca3\u0c97\u0cc6\u0cb0\u0cc6, \u0ca4\u0cc1\u0cae\u0c95\u0cc2\u0cb0\u0cc1, \u0cae\u0cc8\u0cb8\u0cc2\u0cb0\u0cc1, \u0c9a\u0cbe\u0cae\u0cb0\u0cbe\u0c9c\u0ca8\u0c97\u0cb0, \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1, \u0c89\u0ca1\u0cc1\u0caa\u0cbf, \u0cb9\u0cbe\u0cb8\u0ca8, \u0cae\u0c82\u0ca1\u0ccd\u0caf, \u0c95\u0cc6\u0cc2\u0ca1\u0c97\u0cc1, \u0cac\u0cc6\u0cb3\u0c97\u0cbe\u0cb5\u0cbf, \u0cb5\u0cbf\u0c9c\u0caf\u0caa\u0cc1\u0cb0, \u0cac\u0cbe\u0c97\u0cb2\u0c95\u0ccb\u0c9f\u0cc6, \u0c97\u0ca6\u0c97, \u0cb9\u0cbe\u0cb5\u0cc7\u0cb0\u0cbf, \u0c89\u0ca4\u0ccd\u0ca4\u0cb0 \u0c95\u0ca8\u0ccd\u0ca8\u0ca1, \u0c95\u0cb2\u0cac\u0cc1\u0cb0\u0c97\u0cbf, \u0c95\u0cc6\u0cc2\u0caa\u0ccd\u0caa\u0cb3, \u0cac\u0cb3\u0ccd\u0cb3\u0cbe\u0cb0\u0cbf, \u0cb0\u0cbe\u0caf\u0c9a\u0cc2\u0cb0\u0cc1, \u0cac\u0cc0\u0ca6\u0cb0, \u0caf\u0cbe\u0ca6\u0c97\u0cbf\u0cb0\u0cbf \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c89\u0cb3\u0cbf\u0ca6\u0c82\u0ca4\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0c97\u0cb0, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0, \u0cb0\u0cbe\u0cae\u0ca8\u0c97\u0cb0, \u0c95\u0ccb\u0cb2\u0cbe\u0cb0, \u0c9a\u0cbf\u0c95\u0ccd\u0c95\u0cac\u0cb3\u0ccd\u0cb3\u0cbe\u0caa\u0cc1\u0cb0, \u0ca7\u0cbe\u0cb0\u0cb5\u0cbe\u0ca1, \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1, \u0cb6\u0cbf\u0cb5\u0cae\u0cca\u0c97\u0ccd\u0c97 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0cae\u0cca\u0ca6\u0cb2 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb5\u0cbf\u0c9c\u0caf\u0caa\u0cc1\u0cb0 \u0cb9\u0cbe\u0c97\u0cc2 \u0cac\u0cc0\u0ca6\u0cb0 \u0c9c\u0cbf\u0cb2\u0ccd\u0cb2\u0cc6\u0c97\u0cb3\u0cb2\u0ccd\u0cb2\u0cbf \u0c95\u0cc7\u0cb5\u0cb2 \u0c92\u0c82\u0ca6\u0cc6\u0cc2\u0c82\u0ca6\u0cc7 \u0caa\u0cc1\u0cb0\u0cb8\u0cad\u0cc6\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6."], "title": "\u0cb2\u0ccb\u0c95\u0cb2\u0ccd\u200c \u0c9f\u0cc6\u0cb8\u0ccd\u0c9f\u0ccd\u200c; \u0c86.29\u0cb0\u0c82\u0ca6\u0cc1 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6"},
{"url": "https://www.udayavani.com/kannada/news/state-news/314689/vishwanath-replaces-kumaraswamy-as-jd-s-karnataka-president", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \"\u0ca8\u0cbe\u0ca8\u0cc1 \u0cb9\u0cbf\u0c82\u0ca6\u0cc1\u0cb3\u0cbf\u0ca6 \u0cb5\u0cb0\u0ccd\u0c97\u0ca6\u0cb5\u0ca8\u0cc1. \u0cae\u0cbe\u0c9c\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cae\u0ca4\u0ccd\u0ca4\u0cc1 \u0ca8\u0ca8\u0ccd\u0ca8\u0ca6\u0cc1 \u0c92\u0c82\u0ca6\u0cc7 \u0cb8\u0cae\u0cbe\u0c9c. \u0cb9\u0cc0\u0c97\u0cbe\u0c97\u0cbf \u0ca8\u0ca8\u0ccd\u0ca8\u0ca8\u0ccd\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0cb8\u0cc1\u0cb5 \u0cae\u0cc2\u0cb2\u0c95 \u0c85\u0cb9\u0cbf\u0c82\u0ca6 \u0cae\u0ca4 \u0cb8\u0cc6\u0cb3\u0cc6\u0caf\u0cb2\u0cc1 \u0caa\u0ccd\u0cb0\u0caf\u0ca4\u0ccd\u0ca8\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0c8e\u0c82\u0cac\u0cc6\u0cb2\u0ccd\u0cb2\u0cbe \u0cae\u0cbe\u0ca4\u0cc1\u0c97\u0cb3\u0cbf\u0cb5\u0cc6. \u0c86\u0ca6\u0cb0\u0cc6, \u0cb0\u0cbe\u0c9c\u0c95\u0cc0\u0caf\u0ca6\u0cb2\u0ccd\u0cb2\u0cbf \u0c86 \u0cae\u0cbe\u0ca8\u0ca6\u0c82\u0ca1\u0ca6 \u0cae\u0cc7\u0cb2\u0cc6 \u0cae\u0ca4 \u0cb8\u0cc6\u0cb3\u0cc6\u0caf\u0ccb\u0ca6\u0cc1 \u0c85\u0cb8\u0cbe\u0ca7\u0ccd\u0caf. \u0cae\u0ca4 \u0cb9\u0cbe\u0c95\u0cc1\u0cb5\u0cb5\u0ca8\u0cc1 \u0cae\u0ca4\u0ca6\u0cbe\u0cb0. \u0c85\u0cb5\u0cb0\u0ca8\u0ccd\u0ca8\u0cc1 \u0cb8\u0cc6\u0cb3\u0cc6\u0caf\u0cc1\u0cb5 \u0caa\u0ccd\u0cb0\u0caf\u0ca4\u0ccd\u0ca8 \u0cae\u0cbe\u0ca4\u0ccd\u0cb0 \u0ca8\u0cae\u0ccd\u0cae\u0ca6\u0cc1. \u0c8f\u0ca8\u0cc7 \u0c86\u0c97\u0cb2\u0cbf, \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf\u0ca8\u0cc7, \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0cb5\u0cbf\u0cb6\u0ccd\u0cb5\u0cbe\u0ca8\u0cbe\u0ca5\u0cc7'.", "\u0c9c\u0cc6\u0ca1\u0cbf\u0c8e\u0cb8\u0ccd\u200c \u0ca8\u0cc2\u0ca4\u0ca8 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cbf\u0c82\u0ca6 \u0c85\u0ca7\u0cbf\u0c95\u0cbe\u0cb0 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf\u0ca6 \u0cac\u0cb3\u0cbf\u0c95 \u0cb9\u0cbf\u0cb0\u0cbf\u0caf \u0ca8\u0cbe\u0caf\u0c95 \u0c85\u0ca1\u0c97\u0cc2\u0cb0\u0cc1 \u0c8e\u0c9a\u0ccd\u200c.\u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0c85\u0cb5\u0cb0\u0cc1 \u0ca8\u0cc0\u0ca1\u0cbf\u0ca6 \u0caa\u0ccd\u0cb0\u0ca4\u0cbf\u0c95\u0ccd\u0cb0\u0cbf\u0caf\u0cc6 \u0c87\u0ca6\u0cc1. \u0c89\u0ca6\u0caf\u0cb5\u0cbe\u0ca3\u0cbf\u0c97\u0cc6 \u0ca8\u0cc0\u0ca1\u0cbf\u0ca6 \u0cb8\u0c82\u0ca6\u0cb0\u0ccd\u0cb6\u0ca8\u0ca6\u0cb2\u0ccd\u0cb2\u0cbf \u0c85\u0cb5\u0cb0\u0cc1 \u0ca4\u0cae\u0ccd\u0cae \u0cae\u0cc1\u0c82\u0ca6\u0cbf\u0ca8 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae, \u0caa\u0c95\u0ccd\u0cb7 \u0cb8\u0c82\u0c98\u0c9f\u0ca8\u0cc6, \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0caa\u0c95\u0ccd\u0cb7\u0ca6 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0ca8\u0cbe\u0c97\u0cbf \u0ca4\u0cae\u0ccd\u0cae \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf \u0c87\u0cb5\u0cc6\u0cb2\u0ccd\u0cb2\u0cb5\u0ca8\u0ccd\u0ca8\u0cc2 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0cb2\u0ccd\u0cb2\u0ca6\u0cc6, \u0cae\u0cc8\u0ca4\u0ccd\u0cb0\u0cbf \u0ca7\u0cb0\u0ccd\u0cae\u0ca6\u0ca1\u0cbf\u0caf\u0cc7 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0cb5\u0cc1\u0ca6\u0cbe\u0c97\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0cbf\u0ca4\u0ccd\u0cb0\u0caa\u0c95\u0ccd\u0cb7\u0cb5\u0cbe\u0c97\u0cbf\u0cb0\u0cc1\u0cb5 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0ca6\u0ccd\u0ca6\u0cc0\u0cb0\u0cbf. \u0ca4\u0c95\u0ccd\u0cb7\u0ca3\u0ca6\u0cb2\u0ccd\u0cb2\u0cbf \u0ca8\u0cbf\u0cae\u0ccd\u0cae \u0c86\u0ca6\u0ccd\u0caf\u0ca4\u0cc6 \u0c8f\u0ca8\u0cc1?\u00a0 \u00a0 \u00a0 \u00a0\u0caa\u0ccd\u0cb0\u0cb8\u0ccd\u0ca4\u0cc1\u0ca4 \u0cb5\u0cbf\u0ca6\u0ccd\u0caf\u0cae\u0cbe\u0ca8 \u0cae\u0ca4\u0ccd\u0ca4\u0cc1 \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0ca8\u0cbf\u0cb2\u0cc1\u0cb5\u0cc1\u0c97\u0cb3\u0ca8\u0ccd\u0ca8\u0cc1 \u0caa\u0cb0\u0cbf\u0c9a\u0caf \u0cae\u0cbe\u0ca1\u0cbf\u0c95\u0cc6\u0cc2\u0c82\u0ca1\u0cc1 \u0c85\u0ca6\u0cb0 \u0cae\u0cc7\u0cb2\u0cc6 \u0cb9\u0cbf\u0cb0\u0cbf\u0caf\u0cb0 \u0cb8\u0cb9\u0c95\u0cbe\u0cb0\u0ca6\u0cc6\u0cc2\u0c82\u0ca6\u0cbf\u0c97\u0cc6 \u0ca8\u0ca8\u0ccd\u0ca8 \u0ca8\u0ca1\u0cb5\u0cb3\u0cbf\u0c95\u0cc6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cb2\u0cbf\u0ca6\u0cc6. \u0caa\u0c95\u0ccd\u0cb7\u0ca6 \u0caa\u0ccd\u0cb0\u0cae\u0cc1\u0c96\u0cb0\u0cca\u0c82\u0ca6\u0cbf\u0c97\u0cc6 \u0c95\u0cc1\u0cb3\u0cbf\u0ca4\u0cc1 \u0ca8\u0ca8\u0ccd\u0ca8 \u0c85\u0ca8\u0cc1\u0cad\u0cb5\u0ca6 \u0c86\u0ca7\u0cbe\u0cb0\u0ca6 \u0cae\u0cc7\u0cb2\u0cc6 \u0caa\u0c95\u0ccd\u0cb7 \u0cb8\u0c82\u0c98\u0c9f\u0ca8\u0cc6\u0c97\u0cc6 \u0ca8\u0cc0\u0cb2\u0ca8\u0c95\u0ccd\u0cb7\u0cc6 \u0cb8\u0cbf\u0ca6\u0ccd\u0ca7\u0caa\u0ca1\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c87\u0ca6\u0c95\u0ccd\u0c95\u0cc6 \u0cb9\u0cbf\u0cb0\u0cbf\u0caf\u0cb0 \u0c85\u0ca8\u0cc1\u0cae\u0ca4\u0cbf \u0caa\u0ca1\u0cc6\u0ca6\u0cc1 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.", "\u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cb8\u0cb9\u0c9c\u0cb5\u0cbe\u0c97\u0cbf\u0caf\u0cc7 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0cb8\u0ca6\u0cb8\u0ccd\u0caf\u0cb0\u0cbe\u0c97\u0cbf\u0cb0\u0cc1\u0ca4\u0ccd\u0ca4\u0cc0\u0cb0\u0cbf. \u0ca8\u0cc0\u0cb5\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca4\u0cc6\u0cc2\u0cb0\u0cc6\u0caf\u0cb2\u0cc1 \u0c95\u0cbe\u0cb0\u0ca3\u0cb0\u0cbe\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf \u0c85\u0ca7\u0ccd\u0caf\u0c95\u0ccd\u0cb7\u0cb0\u0cc1. \u0cb9\u0cc0\u0c97\u0cbe\u0c97\u0cbf \u0cb8\u0cae\u0cbf\u0ca4\u0cbf \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5 \u0ca8\u0cbf\u0cb0\u0ccd\u0ca7\u0cbe\u0cb0\u0c97\u0cb3\u0cb2\u0ccd\u0cb2\u0cbf \u0c97\u0cc6\u0cc2\u0c82\u0ca6\u0cb2\u0cb5\u0cbe\u0c97\u0cc1\u0cb5\u0cc1\u0ca6\u0cbf\u0cb2\u0ccd\u0cb2\u0cb5\u0cc7?\u00a0 \u00a0 \u00a0 \u00a0 \u0cb9\u0cbe\u0c97\u0cc7\u0ca8\u0cc2 \u0c87\u0cb2\u0ccd\u0cb2. \u0cb9\u0cbf\u0c82\u0ca6\u0cc6 \u0c87\u0cac\u0ccd\u0cac\u0cb0\u0cc2 \u0c92\u0c9f\u0ccd\u0c9f\u0cbf\u0c97\u0cc7 \u0c87\u0ca6\u0ccd\u0ca6\u0cc6\u0cb5\u0cc1. \u0cae\u0cc7\u0cb2\u0cbe\u0c97\u0cbf \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0 \u0cae\u0ca4\u0ccd\u0ca4\u0cc1 \u0cb8\u0cae\u0ca8\u0ccd\u0cb5\u0caf \u0cb8\u0cae\u0cbf\u0ca4\u0cbf\u0caf \u0ca8\u0ca1\u0cb5\u0cb3\u0cbf\u0c95\u0cc6\u0c97\u0cb3\u0cc1 \u0cb0\u0cc0\u0ca4\u0cbf- \u0cb0\u0cbf\u0cb5\u0cbe\u0c9c\u0cc1, \u0cae\u0cc8\u0ca4\u0ccd\u0cb0\u0cbf \u0cb5\u0cc7\u0cb3\u0cc6 \u0ca8\u0cbe\u0cb5\u0cc1 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0cae\u0cbe\u0ca4\u0cc1\u0c95\u0ca4\u0cc6\u0c97\u0cb3 \u0cae\u0cc7\u0cb2\u0cc6 \u0cb9\u0ccb\u0c97\u0cac\u0cc7\u0c95\u0cc7 \u0cb9\u0cca\u0cb0\u0ca4\u0cc1 \u0c85\u0ca6\u0ca8\u0ccd\u0ca8\u0cc1 \u0cac\u0cbf\u0c9f\u0ccd\u0c9f\u0cc1 \u0cb9\u0ccb\u0c97\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbf\u0cb2\u0ccd\u0cb2. \u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0caa\u0cb0\u0cb8\u0ccd\u0caa\u0cb0 \u0c97\u0ccc\u0cb0\u0cb5, \u0cb5\u0cbf\u0cb6\u0ccd\u0cb5\u0cbe\u0cb8\u0ca6\u0cbf\u0c82\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cac\u0cc7\u0c95\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0c85\u0ca6\u0ca8\u0ccd\u0ca8\u0cc1 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0cb5\u0cc6.", "\u0c9c\u0cc6\u0ca1\u0cbf\u0c8e\u0cb8\u0ccd\u200c \u0c95\u0cc7\u0cb5\u0cb2 \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc1 \u0cae\u0ca4\u0ccd\u0ca4\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0 \u0cae\u0cbe\u0ca4\u0cbf\u0ca8\u0c82\u0ca4\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0ca6\u0cc6. \u0cac\u0cc7\u0cb0\u0cc6\u0caf\u0cb5\u0cb0\u0cc1 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7\u0cb0\u0cbe\u0ca6\u0cb0\u0cc6 \u0c85\u0cb5\u0cb0\u0cbf\u0c97\u0cc6 \u0c95\u0cbf\u0cae\u0ccd\u0cae\u0ca4\u0ccd\u0ca4\u0cbf\u0cb2\u0ccd\u0cb2. \u0c88 \u0cb9\u0cbf\u0c82\u0ca6\u0cc6 \u0c85\u0ca8\u0cc7\u0c95 \u0cb8\u0c82\u0ca6\u0cb0\u0ccd\u0cad\u0ca6\u0cb2\u0ccd\u0cb2\u0cbf \u0c85\u0ca6\u0cc1 \u0cb8\u0cbe\u0cac\u0cc0\u0ca4\u0cbe\u0c97\u0cbf\u0ca6\u0cc6. \u0c88 \u0c95\u0cc1\u0cb0\u0cbf\u0ca4\u0cc1 \u0ca8\u0cbf\u0cae\u0ccd\u0cae \u0ca8\u0cbf\u0cb2\u0cc1\u0cb5\u0cc7\u0ca8\u0cc1?\u00a0 \u00a0 \u00a0 \u00a0 \u0c8e\u0cb2\u0ccd\u0cb2\u0cbe \u0caa\u0c95\u0ccd\u0cb7\u0c97\u0cb3\u0cbf\u0c97\u0cc2 \u0ca8\u0cbe\u0caf\u0c95\u0cb0\u0cbf\u0cb0\u0cc1\u0ca4\u0ccd\u0ca4\u0cbe\u0cb0\u0cc6. \u0cb8\u0cbf\u0ca6\u0ccd\u0ca7\u0cbe\u0c82\u0ca4, \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae, \u0ca8\u0ca1\u0cb5\u0cb3\u0cbf\u0c95\u0cc6\u0c97\u0cb3\u0cbf\u0cb0\u0cc1\u0ca4\u0ccd\u0ca4\u0cb5\u0cc6. \u0c95\u0cbe\u0cb2\u0c98\u0c9f\u0ccd\u0c9f\u0ca6\u0cb2\u0ccd\u0cb2\u0cbf \u0cac\u0ca6\u0cb2\u0cbe\u0cb5\u0ca3\u0cc6\u0c97\u0cb3\u0cc1 \u0c86\u0c97\u0cc1\u0ca4\u0ccd\u0ca4\u0cb2\u0cc7 \u0c87\u0cb0\u0cc1\u0ca4\u0ccd\u0ca4\u0ca6\u0cc6. \u0ca8\u0cbe\u0ca8\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb8\u0cc7\u0cb0\u0cbf 14 \u0ca4\u0cbf\u0c82\u0c97\u0cb3\u0cbe\u0caf\u0cbf\u0ca4\u0cc1. \u0ca8\u0ca8\u0ccd\u0ca8 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95 \u0c9c\u0cc0\u0cb5\u0ca8 \u0cae\u0cc1\u0c97\u0cbf\u0ca6\u0cc7 \u0cb9\u0ccb\u0caf\u0cbf\u0ca4\u0cc1 \u0c85\u0c82\u0ca6\u0cb0\u0cc1. \u0cae\u0cc1\u0c97\u0cbf\u0cb8\u0cbf\u0cac\u0cbf\u0c9f\u0ccd\u0c9f\u0cc6\u0cb5\u0cc1 \u0c8e\u0c82\u0ca6\u0cc1 \u0c95\u0cc6\u0cb2\u0cb5\u0cb0\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c82\u0ca1\u0cb0\u0cc1. \u0c86 \u0cb8\u0cae\u0caf\u0ca6\u0cb2\u0ccd\u0cb2\u0cbf \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc1 \u0c86\u0cb6\u0ccd\u0cb0\u0caf \u0c95\u0cc6\u0cc2\u0c9f\u0ccd\u0c9f\u0cb0\u0cc1. \u0caa\u0ccd\u0cb0\u0cc0\u0ca4\u0cbf, \u0c85\u0cad\u0cbf\u0cae\u0cbe\u0ca8\u0ca6\u0cbf\u0c82\u0ca6 \u0c95\u0cb0\u0cc6\u0ca6\u0cc1 \u0cb9\u0cc1\u0ca3\u0cb8\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u0cb6\u0cbe\u0cb8\u0c95\u0ca8\u0cbe\u0ca6\u0cc6. \u0c88\u0c97 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cc1\u0cb5\u0cc7 \u0cb5\u0cbf\u0ca7\u0cbf \u0cae\u0ca4\u0ccd\u0ca4\u0cc1 \u0c85\u0cb5\u0c95\u0cbe\u0cb6. \u0cb0\u0cbe\u0c9c\u0c95\u0cbe\u0cb0\u0ca3 \u0ca8\u0cbf\u0c82\u0ca4 \u0ca8\u0cc0\u0cb0\u0cb2\u0ccd\u0cb2. \u0c9a\u0cb2\u0ca8\u0cc6\u0caf\u0cb2\u0ccd\u0cb2\u0cbf \u0c8f\u0ca8\u0cc7\u0ca8\u0cc6\u0cb2\u0ccd\u0cb2\u0cbe \u0c86\u0c97\u0cbf\u0cb0\u0cc1\u0ca4\u0ccd\u0ca4\u0ca6\u0cc6. \u0cb9\u0cbf\u0c82\u0ca6\u0cc6 \u0c86\u0c97\u0cbf\u0cb0\u0cc1\u0cb5\u0cc1\u0ca6\u0cc6\u0cb2\u0ccd\u0cb2\u0cbe \u0c87\u0ca4\u0cbf\u0cb9\u0cbe\u0cb8.", "\u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cac\u0cc7\u0c95\u0cc6\u0c82\u0ca6\u0cbf\u0ca6\u0ccd\u0ca6\u0cb0\u0cc1. \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8 \u0cac\u0cc7\u0ca1 \u0c8e\u0c82\u0ca6\u0cb5\u0cb0\u0cc1. \u0c88\u0c97 \u0cb9\u0cc7\u0c97\u0cc6 \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cbf?\u00a0 \u00a0 \u00a0 \u00a0 \u00a0\u0ca8\u0cbe\u0ca8\u0cc1 \u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0ca7\u0cbe\u0ca8 \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf\u0caf\u0cbe\u0c97\u0cbf \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0cb9\u0ccb\u0cb0\u0cbe\u0c9f\u0c97\u0cb3\u0cb2\u0ccd\u0cb2\u0cc2 \u0caa\u0cbe\u0cb2\u0ccd\u0c97\u0cca\u0c82\u0ca1\u0cbf\u0ca6\u0ccd\u0ca6\u0cc6. \u0c9c\u0cc6\u0ca1\u0cbf\u0c8e\u0cb8\u0ccd\u200c-\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0cae\u0c82\u0ca4\u0ccd\u0cb0\u0cbf\u0c97\u0cbf\u0cb0\u0cbf \u0c95\u0cc7\u0cb3\u0cbf\u0ca6\u0cb5\u0ca8\u0cb2\u0ccd\u0cb2. \u0ca8\u0ca8\u0c97\u0cc6 \u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cac\u0cc7\u0c95\u0cc6\u0c82\u0cac \u0c85\u0cb5\u0cb8\u0cb0\u0cb5\u0cc2 \u0c87\u0cb0\u0cb2\u0cbf\u0cb2\u0ccd\u0cb2. \u0ca8\u0ca8\u0c97\u0cbf\u0ca6\u0ccd\u0ca6 \u0c8f\u0c95\u0cc8\u0c95 \u0c85\u0cb5\u0cb8\u0cb0 \u0c8e\u0c82\u0ca6\u0cb0\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c8e\u0ca6\u0cc1\u0cb0\u0cbf\u0cb8\u0cc1\u0cb5 \u0cb8\u0cb5\u0cbe\u0cb2\u0cc1\u0c97\u0cb3\u0cb2\u0ccd\u0cb2\u0cbf \u0c85\u0cb5\u0cb0 \u0c9c\u0ca4\u0cc6 \u0ca8\u0cbf\u0c82\u0ca4\u0cc1 \u0cb9\u0ccb\u0cb0\u0cbe\u0c9f \u0cae\u0cbe\u0ca1\u0cac\u0cc7\u0c95\u0cc1 \u0cae\u0ca4\u0ccd\u0ca4\u0cc1 \u0c85\u0cb5\u0cb0\u0cbf\u0c97\u0cc6 \u0cb8\u0c96\u0ca8\u0cbe\u0c97\u0cbf \u0c87\u0cb0\u0cac\u0cc7\u0c95\u0cc1 \u0c8e\u0c82\u0cac\u0cc1\u0ca6\u0cc1. \u0ca8\u0ca8\u0c97\u0cc6 \u0cb8\u0cbe\u0c95\u0cb7\u0ccd\u0c9f\u0cc1 \u0cb6\u0cb8\u0ccd\u0ca4\u0ccd\u0cb0\u0c9a\u0cbf\u0c95\u0cbf\u0ca4\u0ccd\u0cb8\u0cc6\u0c97\u0cb3\u0cbe\u0c97\u0cbf\u0cb5\u0cc6. \u0cb9\u0cc0\u0c97\u0cbe\u0c97\u0cbf \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8 \u0cac\u0cc7\u0ca1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cc6. \u0c86\u0ca6\u0cb0\u0cc2 \u0ca8\u0ca8\u0c97\u0cc6 \u0cb0\u0cbe\u0c9c\u0c95\u0cc0\u0caf \u0caa\u0cc1\u0ca8\u0cb0\u0ccd\u0c9c\u0ca8\u0ccd\u0cae \u0c95\u0cc6\u0cc2\u0c9f\u0ccd\u0c9f \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc1 \u0c95\u0cb0\u0cc6\u0ca6\u0cc1 \u0c85\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0cac\u0cc7\u0c95\u0cc1 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0cbe\u0c97 \u0c92\u0caa\u0ccd\u0caa\u0cbf\u0c95\u0cc6\u0cc2\u0cb3\u0ccd\u0cb3\u0ca6\u0cc7 \u0cac\u0cc7\u0cb0\u0cc6 \u0ca6\u0cbe\u0cb0\u0cbf \u0c87\u0cb0\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0cae\u0cbe\u0ca8\u0cb8\u0cbf\u0c95\u0cb5\u0cbe\u0c97\u0cbf \u0ca8\u0cbe\u0ca8\u0cc1 \u0c87\u0ca8\u0ccd\u0ca8\u0cc2 \u0c98\u0c9f\u0ccd\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc7\u0ca8\u0cc6. \u0cb8\u0cbe\u0c95\u0cb7\u0ccd\u0c9f\u0cc1 \u0ca6\u0cc2\u0cb0\u0ca6\u0cc3\u0cb7\u0ccd\u0c9f\u0cbf \u0cb9\u0cca\u0c82\u0ca6\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0ca8\u0ccd\u0ca8 \u0caf\u0ccb\u0c9a\u0ca8\u0cc6 \u0cae\u0ca4\u0ccd\u0ca4\u0cc1 \u0c85\u0ca8\u0cc1\u0cad\u0cb5\u0c97\u0cb3\u0ca8\u0ccd\u0ca8\u0cc1 \u0cad\u0c9f\u0ccd\u0c9f\u0cbf \u0c87\u0cb3\u0cbf\u0cb8\u0cbf \u0caa\u0c95\u0ccd\u0cb7\u0ca6 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6.", "\u0cb8\u0cae\u0ccd\u0cae\u0cbf\u0cb6\u0ccd\u0cb0 \u0cb8\u0cb0\u0ccd\u0c95\u0cbe\u0cb0\u0ca6\u0cb2\u0ccd\u0cb2\u0cbf \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cbf\u0c82\u0ca6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf\u0cb5\u0cbe\u0c97\u0cbf\u0ca6\u0cc6. \u0cae\u0c82\u0ca4\u0ccd\u0cb0\u0cbf\u0c97\u0cbf\u0cb0\u0cbf\u0caf\u0cb2\u0ccd\u0cb2\u0cc2 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0c95\u0ccd\u0c95\u0cc6 \u0cae\u0cbe\u0ca4\u0ccd\u0cb0 \u0c86\u0ca6\u0ccd\u0caf\u0ca4\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0cac \u0c86\u0cb0\u0ccb\u0caa\u0cb5\u0cbf\u0ca6\u0cc6. \u0c87\u0ca6\u0cc0\u0c97 \u0cb0\u0cbe\u0c9c\u0ccd\u0caf\u0cbe\u0ca7\u0ccd\u0caf\u0c95\u0ccd\u0cb7 \u0cb8\u0ccd\u0ca5\u0cbe\u0ca8\u0cb5\u0cc2 \u0cb9\u0cb3\u0cc7 \u0cae\u0cc8\u0cb8\u0cc2\u0cb0\u0cc1 \u0cad\u0cbe\u0c97\u0c95\u0ccd\u0c95\u0cc7 \u0cb8\u0cbf\u0c95\u0ccd\u0c95\u0cbf\u0ca6\u0cc6?\u00a0 \u00a0 \u00a0 \u00a0 \u0c87\u0cb0\u0cac\u0cb9\u0cc1\u0ca6\u0cc1. \u0cb9\u0cbe\u0c97\u0cc6\u0c82\u0ca6\u0cc1 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cbf\u0c82\u0ca6 \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ccd\u0c95\u0cc6 \u0c85\u0ca8\u0ccd\u0caf\u0cbe\u0caf \u0c8e\u0c82\u0cac\u0cc1\u0c97\u0cc1 \u0cae\u0cbf\u0ca5\u0ccd\u0caf\u0cbe\u0cb0\u0ccb\u0caa. \u0c95\u0cc3\u0cb7\u0ccd\u0ca3\u0cbe \u0cae\u0cc7\u0cb2\u0ccd\u0ca6\u0c82\u0ca1\u0cc6 \u0caf\u0ccb\u0c9c\u0ca8\u0cc6 \u0c9c\u0cbe\u0cb0\u0cbf\u0caf\u0cbe\u0c97\u0cb2\u0cc1 \u0c95\u0cbe\u0cb0\u0ca3\u0cb0\u0cbe\u0ca6\u0cb5\u0cb0\u0cc1 \u0ca6\u0cc7\u0cb5\u0cc7\u0c97\u0ccc\u0ca1\u0cb0\u0cc1. \u0c85\u0cb5\u0cb0\u0cc1 \u0caa\u0ccd\u0cb0\u0ca7\u0cbe\u0ca8\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cbe\u0c97 \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cbf\u0c97\u0cc6 \u0c95\u0cc7\u0c82\u0ca6\u0ccd\u0cb0\u0ca6 \u0ca8\u0cc6\u0cb0\u0cb5\u0cc1 \u0c92\u0ca6\u0c97\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae \u0c9c\u0cbe\u0cb0\u0cbf\u0c97\u0cc6 \u0ca4\u0c82\u0ca6\u0cb0\u0cc1. \u0c87\u0ca6\u0cb0 \u0caa\u0cb0\u0cbf\u0ca3\u0cbe\u0cae \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95 \u0cad\u0cbe\u0c97\u0ca6 \u0ca8\u0cc0\u0cb0\u0cbe\u0cb5\u0cb0\u0cbf \u0caf\u0ccb\u0c9c\u0ca8\u0cc6\u0c97\u0cb3\u0cc1 \u0ca4\u0ccd\u0cb5\u0cb0\u0cbf\u0ca4\u0cb5\u0cbe\u0c97\u0cbf \u0caa\u0cc2\u0cb0\u0ccd\u0ca3\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cbe\u0caf\u0cbf\u0ca4\u0cc1. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6 \u0cb5\u0cbf\u0c9a\u0cbe\u0cb0\u0cb5\u0cbe\u0c97\u0cbf\u0caf\u0cc7 \u0c85\u0cb5\u0cb0\u0cc1 \u0cb0\u0cbe\u0cae\u0c95\u0cc3\u0cb7\u0ccd\u0ca3 \u0cb9\u0cc6\u0c97\u0ca1\u0cc6 \u0cb8\u0cb0\u0ccd\u0c95\u0cbe\u0cb0\u0ca6 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0cb0\u0cbe\u0c9c\u0cc0\u0ca8\u0cbe\u0cae\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cb0\u0cc1. \u0c89\u0ca4\u0ccd\u0ca4\u0cb0 \u0c95\u0cb0\u0ccd\u0ca8\u0cbe\u0c9f\u0c95\u0ca6\u0cb5\u0cb0\u0cc7 \u0c86\u0cb0\u0cc1 \u0cae\u0c82\u0ca6\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cb2\u0ccd\u0cb2\u0cbe, \u0c85\u0cb5\u0cb0 \u0c85\u0cb5\u0ca7\u0cbf\u0caf\u0cb2\u0ccd\u0cb2\u0cbf \u0c86 \u0cad\u0cbe\u0c97\u0c95\u0ccd\u0c95\u0cc6 \u0c8f\u0ca8\u0cc1 \u0cb8\u0cbf\u0c95\u0ccd\u0c95\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c87\u0cb5\u0cc6\u0cb2\u0ccd\u0cb2\u0cb5\u0cc2 \u0c9c\u0cb5\u0cbe\u0cac\u0ccd\u0ca6\u0cbe\u0cb0\u0cbf\u0ca4\u0ca8\u0ca6 \u0c86\u0cb0\u0ccb\u0caa\u0c97\u0cb3\u0cbf\u0cb2\u0ccd\u0cb2.", "\u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0ca8\u0cb2\u0ccd\u0cb2\u0cc7 \u0ca8\u0cbf\u0cae\u0ccd\u0cae \u0ca8\u0cc7\u0cb0 \u0ca8\u0ca1\u0cc6\u0ca8\u0cc1\u0ca1\u0cbf \u0c92\u0caa\u0ccd\u0caa\u0cbf\u0c95\u0cc6\u0cc2\u0c82\u0ca1\u0cbf\u0cb2\u0ccd\u0cb2. \u0c88\u0c97 \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cb2\u0ccd\u0cb2\u0cbf \u0c85\u0ca6\u0cc1 \u0cb8\u0cbe\u0ca7\u0ccd\u0caf\u0cb5\u0cc7? \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0cae\u0cca\u0ca6\u0cb2\u0cbf\u0ca8\u0c82\u0ca4\u0cc6 \u0c87\u0cb0\u0cc1\u0ca4\u0ccd\u0ca4\u0cbe\u0cb0\u0cc6\u0caf\u0cc7 \u0c85\u0ca5\u0cb5\u0cbe \u0cac\u0ca6\u0cb2\u0cbe\u0c97\u0cc1\u0ca4\u0ccd\u0ca4\u0cbe\u0cb0\u0cc6\u0caf\u0cc7?\u00a0 \u00a0 \u00a0 \u00a0 \u0ca8\u0cbe\u0ca8\u0cc1 \u0c8f\u0ca8\u0cc7 \u0cae\u0cbe\u0ca4\u0ca8\u0cbe\u0ca1\u0cbf\u0ca6\u0cb0\u0cc2 \u0cb5\u0cb8\u0ccd\u0ca4\u0cc1\u0cb8\u0ccd\u0ca5\u0cbf\u0ca4\u0cbf\u0caf \u0ca8\u0cc6\u0cb2\u0cc6\u0c97\u0c9f\u0ccd\u0c9f\u0cbf\u0ca8\u0cb2\u0ccd\u0cb2\u0cbf \u0ca8\u0cbf\u0c82\u0ca4\u0cc1 \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0c85\u0ca6\u0ca8\u0ccd\u0ca8\u0cc1 \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0cb5\u0cbf\u0cb5\u0cbe\u0ca6\u0cbe\u0ca4\u0ccd\u0cae\u0c95 \u0cb5\u0ccd\u0caf\u0c95\u0ccd\u0ca4\u0cbf \u0c8e\u0c82\u0ca6\u0cc1 \u0cac\u0cbf\u0c82\u0cac\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0ca6\u0cc6. \u0ca8\u0ca8\u0ccd\u0ca8 \u0c97\u0cc1\u0cb0\u0cc1\u0c97\u0cb3\u0cc1 \u0cac\u0cb8\u0cb5\u0cb2\u0cbf\u0c82\u0c97\u0caa\u0ccd\u0caa \u0c85\u0cb5\u0cb0\u0cc1. \"\u0ca8\u0cc0\u0ca8\u0cc1 \u0cb8\u0c9a\u0cbf\u0cb5\u0ca8\u0cbe\u0ca6 \u0cae\u0cc7\u0cb2\u0cc6 \u0cb8\u0c82\u0caa\u0cc1\u0c9f \u0cb8\u0cad\u0cc6\u0caf\u0cb2\u0ccd\u0cb2\u0cbf \u0c9a\u0cb0\u0ccd\u0c9a\u0cbf\u0cb8\u0cc1\u0cb5\u0cbe\u0c97 \u0ca8\u0cbf\u0ca8\u0ccd\u0ca8 \u0c95\u0cc6\u0cb2\u0cb8 \u0c86\u0c97\u0cac\u0cc7\u0c95\u0cbe\u0ca6\u0cb0\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cb0\u0ccd\u200c \u0c8e\u0ca8\u0ccd\u0ca8\u0cac\u0cc7\u0c95\u0cc1. \u0cb5\u0cbf\u0cb0\u0ccb\u0ca7 \u0cae\u0cbe\u0ca1\u0cac\u0cc7\u0c95\u0cbe\u0ca6\u0cb0\u0cc6 \u0cae\u0cbf\u0cb8\u0ccd\u0c9f\u0cb0\u0ccd\u200c \u0c9a\u0cc0\u0cab\u0ccd \u0cae\u0cbf\u0ca8\u0cbf\u0cb8\u0ccd\u0c9f\u0cb0\u0ccd\u200c \u0c8e\u0ca8\u0ccd\u0ca8\u0cac\u0cc7\u0c95\u0cc1' \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0c95\u0cc6\u0cc2\u0c9f\u0ccd\u0c9f\u0cb5\u0cb0\u0cc1 \u0c85\u0cb5\u0cb0\u0cc1. \u0c8e\u0ca8\u0ccd\u200c.\u0cb0\u0cbe\u0c9a\u0caf\u0ccd\u0caf, \u0c9a\u0ca8\u0ccd\u0ca8\u0cac\u0cb8\u0caa\u0ccd\u0caa, \u0cb9\u0cc1\u0c9a\u0ccd\u0c9a\u0cae\u0cbe\u0cb8\u0ccd\u0ca4\u0cbf\u0c97\u0ccc\u0ca1, \u0c9c\u0cbe\u0cab\u200c\u0cb0\u0ccd\u200c \u0cb7\u0cb0\u0cc0\u0cab\u0ccd \u0cae\u0cc1\u0c82\u0ca4\u0cbe\u0ca6 \u0cb9\u0cbf\u0cb0\u0cbf\u0caf\u0cb0\u0cca\u0c82\u0ca6\u0cbf\u0c97\u0cc6 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0ca8\u0cbe\u0ca8\u0cc1 \u0ca4\u0cc1\u0c82\u0cac\u0cbe \u0cae\u0cc3\u0ca6\u0cc1. \u0cb5\u0cb8\u0ccd\u0ca4\u0cc1\u0cb8\u0ccd\u0ca5\u0cbf\u0ca4\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0cb5\u0cbe\u0c97 \u0c95\u0ca0\u0cbf\u0ca3\u0cb5\u0cbe\u0c97\u0cbf \u0cae\u0cbe\u0ca4\u0ca8\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6. \u0ca8\u0ca8\u0ccd\u0ca8 \u0cb8\u0ccd\u0cb5\u0cad\u0cbe\u0cb5 \u0c8e\u0c9a\u0ccd\u200c.\u0ca1\u0cbf.\u0ca6\u0cc7\u0cb5\u0cc7\u0c97\u0ccc\u0ca1, \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c87\u0cac\u0ccd\u0cac\u0cb0\u0cbf\u0c97\u0cc2 \u0c97\u0cc6\u0cc2\u0ca4\u0ccd\u0ca4\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c85\u0cb5\u0cb0\u0cc2 \u0cb5\u0cb8\u0ccd\u0ca4\u0cc1\u0cb8\u0ccd\u0ca5\u0cbf\u0ca4\u0cbf \u0c8f\u0ca8\u0cbf\u0ca6\u0cc6 \u0c8e\u0c82\u0cac\u0cc1\u0ca6\u0ca8\u0ccd\u0ca8\u0cc1 \u0ca8\u0cc7\u0cb0\u0cb5\u0cbe\u0c97\u0cbf \u0cb9\u0cc7\u0cb3\u0cbf. \u0c85\u0ca6\u0cb0\u0cb2\u0ccd\u0cb2\u0cc7\u0ca8\u0cc1 \u0ca4\u0caa\u0ccd\u0caa\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cc0\u0c97\u0cbe\u0c97\u0cbf \u0cac\u0ca6\u0cb2\u0cbe\u0c97\u0cc1\u0cb5 \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c87\u0cb2\u0ccd\u0cb2.", "\u0c85\u0cb0\u0cb8\u0cc1 \u0c97\u0cb0\u0ca1\u0cbf\u0caf\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6 \u0ca8\u0cbe\u0caf\u0c95\u0cae\u0cc8\u0cb8\u0cc2\u0cb0\u0cc1: \u0cae\u0cc8\u0cb8\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6 \u0c95\u0cc6.\u0c86\u0cb0\u0ccd\u200c.\u0ca8\u0c97\u0cb0 \u0ca4\u0cbe\u0cb2\u0cc2\u0c95\u0cc1 \u0c85\u0ca1\u0c97\u0cc2\u0cb0\u0cc1 \u0c97\u0ccd\u0cb0\u0cbe\u0cae\u0ca6 \u0cb9\u0cc1\u0c9a\u0ccd\u0c9a\u0cc7\u0c97\u0ccc\u0ca1- \u0cb0\u0cbe\u0cae\u0cae\u0ccd\u0cae \u0ca6\u0c82\u0caa\u0ca4\u0cbf\u0c97\u0cc6 1949\u0cb0 \u0ca1\u0cbf\u0cb8\u0cc6\u0c82\u0cac\u0cb0\u0ccd\u200c 15\u0cb0\u0c82\u0ca6\u0cc1 \u0c9c\u0ca8\u0cbf\u0cb8\u0cbf\u0ca6 \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c, \u0cae\u0cc8\u0cb8\u0cc2\u0cb0\u0cbf\u0ca8 \u0cb6\u0cbe\u0cb0\u0ca6\u0cbe\u0cb5\u0cbf\u0cb2\u0cbe\u0cb8 \u0c95\u0cbe\u0cb2\u0cc7\u0c9c\u0cbf\u0ca8\u0cb2\u0ccd\u0cb2\u0cbf \u0cac\u0cbf\u0c8e\u0cb8\u0ccd\u0cb8\u0cbf, \u0c8e\u0cb2\u0ccd\u200c\u0c8e\u0cb2\u0ccd\u200c\u0cac\u0cbf \u0cb5\u0ccd\u0caf\u0cbe\u0cb8\u0c82\u0c97 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.\u00a0", "\u0c95\u0cbe\u0ca8\u0cc2\u0ca8\u0cc1 \u0caa\u0ca6\u0cb5\u0cbf \u0ca8\u0c82\u0ca4\u0cb0 \u0cb5\u0c95\u0cc0\u0cb2 \u0cb5\u0cc3\u0ca4\u0ccd\u0ca4\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0c87\u0cb5\u0cb0 \u0ca8\u0cbe\u0caf\u0c95\u0ca4\u0ccd\u0cb5 \u0c97\u0cc1\u0ca3\u0c97\u0cb3\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf\u0ca6 \u0ca1\u0cbf.\u0ca6\u0cc7\u0cb5\u0cb0\u0cbe\u0c9c \u0c85\u0cb0\u0cb8\u0cc1 \u0c85\u0cb5\u0cb0\u0cc1 \u0cb0\u0cbe\u0c9c\u0c95\u0cc0\u0caf\u0c95\u0ccd\u0c95\u0cc6 \u0c87\u0cb5\u0cb0\u0ca8\u0ccd\u0ca8\u0cc1 \u0c95\u0cb0\u0cc6 \u0ca4\u0c82\u0ca6\u0cb0\u0cc1. \u0c85\u0cb0\u0cb8\u0cc1 \u0c97\u0cb0\u0ca1\u0cbf\u0caf\u0cb2\u0ccd\u0cb2\u0cbf \u0cac\u0cc6\u0cb3\u0cc6\u0ca6 \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c, \u0c95\u0cc6.\u0c86\u0cb0\u0ccd\u200c.\u0ca8\u0c97\u0cb0 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 1978\u0cb0\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cb8\u0ccd\u0caa\u0cb0\u0ccd\u0ca7\u0cbf\u0cb8\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf\u0ca6\u0cb0\u0cc1.\u00a0", "1883\u0cb0 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cb8\u0ccb\u0cb2\u0cc1 \u0c95\u0c82\u0ca1\u0cc1, 1989\u0cb0 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0caa\u0cc1\u0ca8\u0cb0\u0cbe\u0caf\u0ccd\u0c95\u0cc6\u0caf\u0cbe\u0ca6\u0cb0\u0cc1. 1994\u0cb0\u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cae\u0ca4\u0ccd\u0ca4\u0cc6 \u0cb8\u0ccb\u0cb2\u0cc1 \u0c95\u0c82\u0ca1 \u0c87\u0cb5\u0cb0\u0cc1, 1999\u0cb0 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0c97\u0cc6\u0cb2\u0cc1\u0cb5\u0cc1 \u0cb8\u0cbe\u0ca7\u0cbf\u0cb8\u0cbf, \u0c8e\u0cb8\u0ccd\u200c.\u0c8e\u0c82.\u0c95\u0cc3\u0cb7\u0ccd\u0ca3 \u0c85\u0cb5\u0cb0\u0cb8\u0c82\u0caa\u0cc1\u0c9f\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cbe\u0ca5\u0cae\u0cbf\u0c95 \u0cae\u0ca4\u0ccd\u0ca4\u0cc1 \u0caa\u0ccd\u0cb0\u0ccc\u0ca2\u0cb6\u0cbf\u0c95\u0ccd\u0cb7\u0ca3 \u0cb8\u0c9a\u0cbf\u0cb5\u0cb0\u0cbe\u0ca6\u0cb0\u0cc1. \u0cb8\u0cae\u0cc1\u0ca6\u0cbe\u0caf\u0ca6\u0ca4\u0ccd\u0ca4 \u0cb6\u0cbe\u0cb2\u0cc6, \u0cb6\u0cbe\u0cb2\u0cbe \u0cae\u0c95\u0ccd\u0c95\u0cb3\u0cbf\u0c97\u0cc6 \u0cae\u0ca7\u0ccd\u0caf\u0cbe\u0cb9\u0ccd\u0ca8\u0ca6\u0cac\u0cbf\u0cb8\u0cbf\u0caf\u0cc2\u0c9f, \u0c85\u0c95\u0ccd\u0cb7\u0cb0 \u0ca6\u0cbe\u0cb8\u0ccb\u0cb9 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae, \u0cb9\u0cc8\u0cb8\u0ccd\u0c95\u0cc2\u0cb2\u0ccd\u200c \u0cae\u0c95\u0ccd\u0c95\u0cb3\u0cbf\u0c97\u0cc6 \u0c95\u0c82\u0caa\u0ccd\u0caf\u0cc2\u0c9f\u0cb0\u0ccd\u200c \u0cb6\u0cbf\u0c95\u0ccd\u0cb7\u0ca3 \u0ca8\u0cc0\u0ca1\u0cb2\u0cc1 \u0cae\u0cbe\u0cb9\u0cbf\u0ca4\u0cbf \u0cb8\u0cbf\u0c82\u0ca7\u0cc1 \u0c95\u0cbe\u0cb0\u0ccd\u0caf\u0c95\u0ccd\u0cb0\u0cae, \u0cb6\u0cbf\u0c95\u0ccd\u0cb7\u0ca3 \u0cb8\u0c82\u0cb5\u0cbe\u0ca6, \u0cb6\u0cbe\u0cb2\u0cc6 \u0cac\u0cbf\u0c9f\u0ccd\u0c9f \u0cae\u0c95\u0ccd\u0c95\u0cb3\u0ca8\u0ccd\u0ca8\u0cc1 \u0cae\u0cb0\u0cb3\u0cbf \u0cb6\u0cbe\u0cb2\u0cc6\u0c97\u0cc6 \u0c95\u0cb0\u0cc6 \u0ca4\u0cb0\u0cb2\u0cc1 \u0c9a\u0cbf\u0ca3\u0ccd\u0ca3\u0cb0 \u0c85\u0c82\u0c97\u0cb3, \u0cb6\u0cbe\u0cb2\u0cbe \u0cae\u0c95\u0ccd\u0c95\u0cb3\u0cbf\u0c97\u0cc6 \u0c97\u0cc1\u0c82\u0caa\u0cc1 \u0cb5\u0cbf\u0cae\u0cc6 \u0cb8\u0ccc\u0cb2\u0cad\u0ccd\u0caf, \u0c8e\u0cb8\u0ccd\u200c\u0ca1\u0cbf\u0c8e\u0c82\u0cb8\u0cbf \u0cb0\u0c9a\u0ca8\u0cc6, \u0cb9\u0ca4\u0ccd\u0ca4\u0ca8\u0cc7 \u0ca4\u0cb0\u0c97\u0ca4\u0cbf\u0cb5\u0cb0\u0cc6\u0c97\u0cc6 \u0cb9\u0cc6\u0ca3\u0ccd\u0ca3\u0cc1 \u0cae\u0c95\u0ccd\u0c95\u0cb3\u0cbf\u0c97\u0cc6 \u0c89\u0c9a\u0cbf\u0ca4 \u0cb6\u0cbf\u0c95\u0ccd\u0cb7\u0ca3, \u0cb8\u0cb9\u0c95\u0cbe\u0cb0 \u0cb8\u0c9a\u0cbf\u0cb5\u0cb0\u0cbe\u0c97\u0cbf \u0caf\u0cb6\u0cb8\u0ccd\u0cb5\u0cbf\u0ca8\u0cbf \u0c86\u0cb0\u0ccb\u0c97\u0ccd\u0caf \u0cb5\u0cbf\u0cae\u0cc6 \u0c9c\u0cbe\u0cb0\u0cbf \u0cb8\u0cc7\u0cb0\u0cbf \u0cb9\u0cb2\u0cb5\u0cc1 \u0caf\u0ccb\u0c9c\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c9c\u0cbe\u0cb0\u0cbf\u0c97\u0cc6 \u0ca4\u0c82\u0ca6\u0cb0\u0cc1. \u0c85\u0cb2\u0ccd\u0cb2\u0ca6\u0cc6, \u0c9c\u0cc6\u0ca1\u0cbf\u0c8e\u0cb8\u0ccd\u200c\u0ca8\u0cbf\u0c82\u0ca6 \u0cb9\u0cca\u0cb0 \u0cac\u0c82\u0ca6\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c\u0c97\u0cc6 \u0c95\u0cb0\u0cc6 \u0ca4\u0cb0\u0cc1\u0cb5\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0 \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cb0\u0cc1.", "2009\u0cb0 \u0cb2\u0ccb\u0c95\u0cb8\u0cad\u0cbe \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cae\u0cc8\u0cb8\u0cc2\u0cb0\u0cc1- \u0c95\u0cc6\u0cc2\u0ca1\u0c97\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6 \u0c85\u0cb5\u0cb0\u0cc1, 2014\u0cb0 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0cb2\u0ccd\u0cb2\u0cbf \u0cac\u0cbf\u0c9c\u0cc6\u0caa\u0cbf\u0caf \u0caa\u0ccd\u0cb0\u0ca4\u0cbe\u0caa\u0ccd\u200c \u0cb8\u0cbf\u0c82\u0cb9 \u0cb5\u0cbf\u0cb0\u0cc1\u0ca6\u0c9f\u0c9b\u0cbf 32 \u0cb8\u0cbe\u0cb5\u0cbf\u0cb0 \u0cae\u0ca4\u0c97\u0cb3 \u0c85\u0c82\u0ca4\u0cb0\u0ca6\u0cbf\u0c82\u0ca6 \u0cb8\u0ccb\u0cb2\u0cc1 \u0c95\u0c82\u0ca1\u0cb0\u0cc1. \u0ca8\u0c82\u0ca4\u0cb0, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf\u0caf\u0cbe\u0c97\u0cbf\u0ca6\u0ccd\u0ca6 \u0cb8\u0cbf\u0ca6\u0ccd\u0ca6\u0cb0\u0cbe\u0cae\u0caf\u0ccd\u0caf \u0c9c\u0ca4\u0cc6\u0c97\u0cc6 \u0c85\u0cb8\u0cae\u0cbe\u0ca7\u0cbe\u0ca8\u0c97\u0cc6\u0cc2\u0c82\u0ca1\u0cc1, \u0ca8\u0cbe\u0cb2\u0ccd\u0c95\u0cc1 \u0ca6\u0cb6\u0c95\u0c97\u0cb3 \u0c95\u0cbe\u0c82\u0c97\u0ccd\u0cb0\u0cc6\u0cb8\u0ccd\u200c \u0ca8\u0c82\u0c9f\u0cc1 \u0ca4\u0cc6\u0cc2\u0cb0\u0cc6\u0ca6\u0cc1, \u0c9c\u0cc6\u0ca1\u0cbf\u0c8e\u0cb8\u0ccd\u200c \u0cb8\u0cc7\u0cb0\u0cbf \u0cb9\u0cc1\u0ca3\u0cb8\u0cc2\u0cb0\u0cc1 \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cbf\u0c82\u0ca6 \u0cb6\u0cbe\u0cb8\u0c95\u0cb0\u0cbe\u0c97\u0cbf \u0c86\u0caf\u0ccd\u0c95\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "1974\u0cb0\u0cb2\u0ccd\u0cb2\u0cbf \u0cb6\u0cbe\u0c82\u0ca4\u0cae\u0ccd\u0cae \u0c85\u0cb5\u0cb0\u0ca8\u0ccd\u0ca8\u0cc1 \u0c95\u0cc8\u0cb9\u0cbf\u0ca1\u0cbf\u0ca6\u0cbf\u0cb0\u0cc1\u0cb5 \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c\u0c97\u0cc6, \u0c9c\u0cbf\u0caa\u0c82 \u0cb8\u0ca6\u0cb8\u0ccd\u0caf \u0c85\u0cae\u0cbf\u0ca4\u0ccd\u200c \u0ca6\u0cc7\u0cb5\u0cb0\u0cb9\u0c9f\u0ccd\u0c9f\u0cbf, \u0cb8\u0cc1\u0c97\u0cae \u0cb8\u0c82\u0c97\u0cc0\u0ca4 \u0c97\u0cbe\u0caf\u0c95 \u0caa\u0cc2\u0cb0\u0ccd\u0cb5\u0c9c\u0ccd\u200c \u0cb5\u0cbf\u0cb6\u0ccd\u0cb5\u0ca8\u0cbe\u0ca5\u0ccd\u200c \u0cb8\u0cc7\u0cb0\u0cbf \u0cae\u0cc2\u0cb5\u0cb0\u0cc1 \u0caa\u0cc1\u0ca4\u0ccd\u0cb0\u0cb0\u0cc1, \u0c93\u0cb0\u0ccd\u0cb5 \u0caa\u0cc1\u0ca4\u0ccd\u0cb0\u0cbf \u0c87\u0ca6\u0ccd\u0ca6\u0cbe\u0cb0\u0cc6.", "\u0cb8\u0c9a\u0cbf\u0cb5\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0c86\u0ca1\u0c82\u0cac\u0cb0\u0c95\u0ccd\u0c95\u0cc6 \u0c9c\u0ccb\u0ca4\u0cc1 \u0cac\u0cc0\u0cb3\u0ca6\u0cc6 \u0ca4\u0cae\u0ccd\u0cae \u0caa\u0cc1\u0ca4\u0ccd\u0cb0\u0cbf\u0caf\u0ca8\u0ccd\u0ca8\u0cc1 \u0cb8\u0cbe\u0cae\u0cc2\u0cb9\u0cbf\u0c95 \u0cb5\u0cbf\u0cb5\u0cbe\u0cb9\u0ca6\u0cb2\u0ccd\u0cb2\u0cbf \u0ca7\u0cbe\u0cb0\u0cc6 \u0c8e\u0cb0\u0cc6\u0ca6\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0ccd\u0ca6\u0cb0\u0cc1. \u0c95\u0cc1\u0cb0\u0cc1\u0cac \u0cb8\u0cae\u0cc1\u0ca6\u0cbe\u0caf\u0ca6 \u0cb8\u0c82\u0c98\u0c9f\u0ca8\u0cc6 \u0cb9\u0cbe\u0c97\u0cc2 \u0c95\u0cbe\u0c97\u0cbf\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0ca0 \u0c95\u0c9f\u0ccd\u0c9f\u0cc1\u0cb5\u0cb2\u0ccd\u0cb2\u0cbf \u0caa\u0ccd\u0cb0\u0cae\u0cc1\u0c96 \u0caa\u0cbe\u0ca4\u0ccd\u0cb0 \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cbe\u0cb9\u0cbf\u0ca4\u0ccd\u0caf \u0c95\u0ccd\u0cb7\u0cc7\u0ca4\u0ccd\u0cb0\u0ca6\u0cb2\u0ccd\u0cb2\u0cc2 \u0c95\u0cc6\u0cb2\u0cb8 \u0cae\u0cbe\u0ca1\u0cbf\u0cb0\u0cc1\u0cb5 \u0c85\u0cb5\u0cb0\u0cc1, \u0cb9\u0cb3\u0ccd\u0cb3\u0cbf\u0cb9\u0c95\u0ccd\u0c95\u0cbf \u0cb9\u0cbe\u0ca1\u0cc1, \u0cae\u0ca4\u0cb8\u0c82\u0ca4\u0cc6 \u0c95\u0cc3\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0cb0\u0c9a\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6."], "title": "\u0cae\u0cc8\u0ca4\u0ccd\u0cb0\u0cbf\u2002\u0ca7\u0cb0\u0ccd\u0cae \u0caa\u0cbe\u0cb2\u0cbf\u0cb8\u0cc1\u0cb5 \u0cb9\u0cca\u0ca3\u0cc6\u0c97\u0cbe\u0cb0\u0cbf\u0c95\u0cc6 \u0ca8\u0ca8\u0ccd\u0ca8\u0ca6\u0cc1"},
{"url": "https://www.udayavani.com/kannada/news/state-news/315745/108-local-bodies-elections", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1: \"\u0cb2\u0ccb\u0c95\u0cb2\u0ccd\u200c \u0c9f\u0cc6\u0cb8\u0ccd\u0c9f\u0ccd\u200c' \u0c85\u0cad\u0cbe\u0ca6\u0cbf\u0ca4. \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c8e\u0ca6\u0cc1\u0cb0\u0cbe\u0c97\u0cbf\u0ca6\u0ccd\u0ca6 \u0c95\u0cbe\u0ca8\u0cc2\u0ca8\u0cc1 \u0c85\u0ca1\u0ccd\u0ca1\u0cbf \u0ca6\u0cc2\u0cb0\u0cb5\u0cbe\u0c97\u0cbf\u0ca6\u0cc6.", "\u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cae\u0ca7\u0ccd\u0caf\u0c82\u0ca4\u0cb0 \u0ca4\u0ca1\u0cc6\u0caf\u0cbe\u0c9c\u0ccd\u0c9e\u0cc6 \u0ca8\u0cc0\u0ca1\u0cbf\u0ca6\u0ccd\u0ca6 \u0c95\u0cb2\u0cac\u0cc1\u0cb0\u0c97\u0cbf \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c \u0c8f\u0c95\u0cb8\u0ca6\u0cb8\u0ccd\u0caf\u0caa\u0cc0\u0ca0\u0ca6 \u0ca4\u0cc0\u0cb0\u0ccd\u0caa\u0ca8\u0ccd\u0ca8\u0cc1 \u0cb5\u0cbf\u0cad\u0cbe\u0c97\u0cc0\u0caf\u0caa\u0cc0\u0ca0 \u0c97\u0cc1\u0cb0\u0cc1\u0cb5\u0cbe\u0cb0 \u0cb0\u0ca6\u0ccd\u0ca6\u0cc1\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0ccd\u0ca6\u0cb0\u0cbf\u0c82\u0ca6 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c89\u0c82\u0c9f\u0cbe\u0c97\u0cbf\u0ca6\u0ccd\u0ca6 \u0c95\u0cbe\u0ca8\u0cc2\u0ca8\u0cc1 \u0ca4\u0cc6\u0cc2\u0ca1\u0c95\u0cc1 \u0ca8\u0cbf\u0cb5\u0cbe\u0cb0\u0ca3\u0cc6\u0caf\u0cbe\u0c97\u0cbf\u0ca6\u0cc6.", "\u0c88 \u0cae\u0ca7\u0ccd\u0caf\u0cc6 \u0ca4\u0cc1\u0cae\u0c95\u0cc2\u0cb0\u0cc1, \u0cae\u0cc8\u0cb8\u0cc2\u0cb0\u0cc1 \u0cae\u0ca4\u0ccd\u0ca4\u0cc1 \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb5\u0cbe\u0cb0\u0ccd\u0ca1\u0ccd\u200c\u0cb5\u0cbe\u0cb0\u0cc1 \u0cae\u0cc0\u0cb8\u0cb2\u0cbe\u0ca4\u0cbf \u0cae\u0ca4\u0ccd\u0ca4\u0cc1 \u0c95\u0ccd\u0cb7\u0cc7\u0ca4\u0ccd\u0cb0 \u0caa\u0cc1\u0ca8\u0cb0\u0ccd\u200c\u0cb5\u0cbf\u0c82\u0c97\u0ca1\u0ca3\u0cc6 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf \u0cb8\u0cb2\u0ccd\u0cb2\u0cbf\u0cb8\u0cb2\u0cbe\u0c97\u0cbf\u0ca6\u0ccd\u0ca6 \u0ca4\u0c95\u0cb0\u0cbe\u0cb0\u0cc1 \u0c85\u0cb0\u0ccd\u0c9c\u0cbf\u0caf\u0ca8\u0ccd\u0ca8\u0cc1 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c \u0cb5\u0c9c\u0cbe\u0c97\u0cc6\u0cc2\u0cb3\u0cbf\u0cb8\u0cbf\u0ca6\u0cc6. \u0cb9\u0cc0\u0c97\u0cbe\u0c97\u0cbf \u0c88 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c87\u0ca6\u0ccd\u0ca6 \u0c95\u0cbe\u0ca8\u0cc2\u0ca8\u0cc1 \u0c85\u0ca1\u0c9a\u0ca3\u0cc6 \u0cb8\u0cb9 \u0c88\u0c97 \u0c87\u0cb2\u0ccd\u0cb2\u0cb5\u0cbe\u0c97\u0cbf\u0ca6\u0cc6.", "\u0c85\u0ca6\u0cb0\u0c82\u0ca4\u0cc6, 105 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0ca8\u0cbf\u0c97\u0ca6\u0cbf\u0caf\u0c82\u0ca4\u0cc6 \u0c86.29\u0cb0\u0c82\u0ca6\u0cc1 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0ca6\u0cb0\u0cc6, \u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0cb9\u0cbe\u0c97\u0cc2 \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cbf\u0c97\u0cc6 \u0c86.31\u0cb0\u0c82\u0ca6\u0cc1 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0cae\u0ca4 \u0c8e\u0ca3\u0cbf\u0c95\u0cc6 \u0c95\u0cbe\u0cb0\u0ccd\u0caf \u0cb8\u0cc6.3\u0c95\u0ccd\u0c95\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c88 \u0cb9\u0cbf\u0c82\u0ca6\u0cc6 105 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cae\u0ca4 \u0c8e\u0ca3\u0cbf\u0c95\u0cc6 \u0cb8\u0cc6.1\u0c95\u0ccd\u0c95\u0cc6 \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cbf\u0c97\u0cc6 \u0c97\u0cc1\u0cb0\u0cc1\u0cb5\u0cbe\u0cb0 (\u0c86.9) \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cb0\u0cbf\u0c82\u0ca6 \u0c8e\u0cb2\u0ccd\u0cb2 108 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cae\u0ca4 \u0c8e\u0ca3\u0cbf\u0c95\u0cc6 \u0c95\u0cbe\u0cb0\u0ccd\u0caf \u0c8f\u0c95\u0c95\u0cbe\u0cb2\u0c95\u0ccd\u0c95\u0cc6 \u0ca8\u0ca1\u0cc6\u0cb8\u0cb2\u0cc1 \u0c89\u0ca6\u0ccd\u0ca6\u0cc7\u0cb6\u0cbf\u0cb8\u0cbf\u0cb0\u0cc1\u0cb5 \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0cae\u0ca4 \u0c8e\u0ca3\u0cbf\u0c95\u0cc6 \u0ca6\u0cbf\u0ca8\u0cbe\u0c82\u0c95\u0cb5\u0ca8\u0ccd\u0ca8\u0cc1 \u0cac\u0ca6\u0cb2\u0cbf\u0cb8\u0cbf\u0ca6\u0cc6.", "\u0cb8\u0cc6\u0caa\u0ccd\u0c9f\u0c82\u0cac\u0cb0\u0ccd\u200c-2018\u0cb0\u0cb2\u0ccd\u0cb2\u0cbf \u0c85\u0cb5\u0ca7\u0cbf \u0cae\u0cc1\u0c95\u0ccd\u0ca4\u0cbe\u0caf\u0cb5\u0cbe\u0c97\u0cb2\u0cbf\u0cb0\u0cc1\u0cb5 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cc1, 29 \u0ca8\u0c97\u0cb0\u0cb8\u0cad\u0cc6\u0c97\u0cb3\u0cc1, 53 \u0caa\u0cc1\u0cb0\u0cb8\u0cad\u0cc6\u0c97\u0cb3\u0cc1 \u0cae\u0ca4\u0ccd\u0ca4\u0cc1 23 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3\u0cc1 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 108 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cac\u0cc7\u0c95\u0cbf\u0ca6\u0cc6. \u0c87\u0ca6\u0c95\u0ccd\u0c95\u0cbe\u0c97\u0cbf \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0c86.2\u0cb0\u0c82\u0ca6\u0cc1 \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca4\u0ccd\u0ca4\u0cc1. \u0c86\u0ca6\u0cb0\u0cc6, \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0c97\u0cc6\u0cc2\u0cb3\u0ccd\u0cb3\u0cc1\u0cb5 \u0cae\u0cca\u0ca6\u0cb2\u0cc7 \u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0cb9\u0cbe\u0c97\u0cc2 \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cae\u0cc0\u0cb8\u0cb2\u0cbe\u0ca4\u0cbf \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c\u0c97\u0cc6 \u0c85\u0cb0\u0ccd\u0c9c\u0cbf \u0cb8\u0cb2\u0ccd\u0cb2\u0cbf\u0cb8\u0c95\u0cc6\u0caf\u0cbe\u0c97\u0cbf\u0ca4\u0ccd\u0ca4\u0cc1. \u0cb9\u0cbe\u0c97\u0cbe\u0c97\u0cbf, \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0cca\u0cb0\u0ca4\u0cc1\u0caa\u0ca1\u0cbf\u0cb8\u0cbf, \u0c89\u0cb3\u0cbf\u0ca6 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0ca6\u0cbf\u0ca8\u0cbe\u0c82\u0c95 \u0c98\u0ccb\u0cb7\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1.", "\u0c88 \u0cae\u0ca7\u0ccd\u0caf\u0cc6, \u0ca8\u0cae\u0ccd\u0cae \u0c85\u0cb5\u0ca7\u0cbf 2019\u0cb0 \u0cae\u0cbe\u0cb0\u0ccd\u0c9a\u0ccd\u200c\u0c97\u0cc6 \u0c95\u0cc6\u0cc2\u0ca8\u0cc6\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cbf\u0ca6\u0ccd\u0ca6\u0cb0\u0cc2, \u0c86\u0cb0\u0cc1 \u0ca4\u0cbf\u0c82\u0c97\u0cb3 \u0cae\u0cc1\u0c82\u0c9a\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0c98\u0ccb\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c95\u0cb2\u0cac\u0cc1\u0cb0\u0c97\u0cbf \u0c9c\u0cbf\u0cb2\u0ccd\u0cb2\u0cc6\u0caf \u0c85\u0cab\u200cj\u0cb2\u0caa\u0cc1\u0cb0 \u0caa\u0cc1\u0cb0\u0cb8\u0cad\u0cc6\u0caf \u0cb8\u0ca6\u0cb8\u0ccd\u0caf\u0cb0\u0cc1 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c\u0ca8 \u0c95\u0cb2\u0cac\u0cc1\u0cb0\u0c97\u0cbf \u0caa\u0cc0\u0ca0\u0ca6\u0cb2\u0ccd\u0cb2\u0cbf \u0ca4\u0c95\u0cb0\u0cbe\u0cb0\u0cc1 \u0c85\u0cb0\u0ccd\u0c9c\u0cbf \u0cb8\u0cb2\u0ccd\u0cb2\u0cbf\u0cb8\u0cbf\u0ca6\u0ccd\u0ca6\u0cb0\u0cc1. \u0c87\u0ca6\u0ca8\u0ccd\u0ca8\u0cc1 \u0cae\u0cbe\u0ca8\u0ccd\u0caf \u0cae\u0cbe\u0ca1\u0cbf\u0ca6\u0ccd\u0ca6 \u0c8f\u0c95\u0cb8\u0ca6\u0cb8\u0ccd\u0caf\u0caa\u0cc0\u0ca0 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0cae\u0ca7\u0ccd\u0caf\u0c82\u0ca4\u0cb0 \u0ca4\u0ca1\u0cc6\u0caf\u0cbe\u0c9c\u0ccd\u0c9e\u0cc6 \u0ca8\u0cc0\u0ca1\u0cbf \u0cac\u0cc1\u0ca7\u0cb5\u0cbe\u0cb0 \u0c86\u0ca6\u0cc7\u0cb6\u0cbf\u0cb8\u0cbf\u0ca4\u0ccd\u0ca4\u0cc1. \u0c87\u0ca6\u0ca8\u0ccd\u0ca8\u0cc1 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0cae\u0cc7\u0cb2\u0ccd\u0cae\u0ca8\u0cb5\u0cbf \u0cb8\u0cb2\u0ccd\u0cb2\u0cbf\u0cb8\u0cbf\u0ca4\u0ccd\u0ca4\u0cc1. \u0c97\u0cc1\u0cb0\u0cc1\u0cb5\u0cbe\u0cb0 \u0cb5\u0cbf\u0c9a\u0cbe\u0cb0\u0ca3\u0cc6 \u0ca8\u0ca1\u0cc6\u0cb8\u0cbf\u0ca6 \u0cb5\u0cbf\u0cad\u0cbe\u0c97\u0cc0\u0caf\u0caa\u0cc0\u0ca0, \u0c8f\u0c95\u0cb8\u0ca6\u0cb8\u0ccd\u0caf \u0caa\u0cc0\u0ca0\u0ca6 \u0ca4\u0cc0\u0cb0\u0ccd\u0caa\u0ca8\u0ccd\u0ca8\u0cc1 \u0cb0\u0ca6\u0ccd\u0ca6\u0c97\u0cc6\u0cc2\u0cb3\u0cbf\u0cb8\u0cbf, \u0ca8\u0cbf\u0c97\u0ca6\u0cbf\u0caf\u0c82\u0ca4\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0cb8\u0cb2\u0cc1 \u0c86\u0ca6\u0cc7\u0cb6\u0cbf\u0cb8\u0cbf\u0ca4\u0cc1.", "\u0c87\u0ca6\u0cc7 \u0cb5\u0cc7\u0cb3\u0cc6 \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cb5\u0cbe\u0c97\u0cc1\u0cb5 \u0cae\u0cca\u0ca6\u0cb2\u0cc7 \u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0cae\u0ca4\u0ccd\u0ca4\u0cc1 \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb5\u0cbe\u0cb0\u0ccd\u0ca1\u0ccd\u200c\u0cb5\u0cbe\u0cb0\u0cc1 \u0cae\u0cc0\u0cb8\u0cb2\u0cbe\u0ca4\u0cbf \u0cb9\u0cbe\u0c97\u0cc2 \u0c95\u0ccd\u0cb7\u0cc7\u0ca4\u0ccd\u0cb0 \u0caa\u0cc1\u0ca8\u0cb0\u0ccd\u200c\u0cb5\u0cbf\u0c82\u0c97\u0ca1\u0ca8\u0cc6 \u0caa\u0ccd\u0cb0\u0cb6\u0ccd\u0ca8\u0cbf\u0cb8\u0cbf \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c\u0c97\u0cc6 \u0caa\u0ccd\u0cb0\u0ca4\u0ccd\u0caf\u0cc7\u0c95 \u0c85\u0cb0\u0ccd\u0c9c\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cb2\u0ccd\u0cb2\u0cbf\u0cb8\u0cb2\u0cbe\u0c97\u0cbf\u0ca4\u0ccd\u0ca4\u0cc1. \u0caa\u0ccd\u0cb0\u0c95\u0cb0\u0ca3 \u0ca8\u0ccd\u0caf\u0cbe\u0caf\u0cbe\u0cb2\u0caf\u0ca6\u0cb2\u0ccd\u0cb2\u0cbf \u0cac\u0cbe\u0c95\u0cbf \u0c87\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0c88 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0ca6\u0cbf\u0ca8\u0cbe\u0c82\u0c95 \u0caa\u0ccd\u0cb0\u0c95\u0c9f\u0cbf\u0cb8\u0cb0\u0cbf\u0cb2\u0cbf\u0cb2\u0ccd\u0cb2. \u0c86\u0ca6\u0cb0\u0cc6, \u0c85\u0cb0\u0ccd\u0c9c\u0cbf\u0c97\u0cb3\u0ca8\u0ccd\u0ca8\u0cc1 \u0cb5\u0c9c\u0cbe\u0c97\u0cc6\u0cc2\u0cb3\u0cbf\u0cb8\u0cbf, \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0cb8\u0cc1\u0cb5\u0c82\u0ca4\u0cc6 \u0cb9\u0cc8\u0c95\u0ccb\u0cb0\u0ccd\u0c9f\u0ccd\u200c \u0c97\u0cc1\u0cb0\u0cc1\u0cb5\u0cbe\u0cb0 \u0c86\u0ca6\u0cc7\u0cb6 \u0ca8\u0cc0\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c86\u0caf\u0ccb\u0c97 \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0cc6. \u0c88 \u0cb0\u0cc0\u0ca4\u0cbf \u0cb8\u0cc6\u0caa\u0ccd\u0c9f\u0c82\u0cac\u0cb0\u0ccd\u200c\u0c97\u0cc6 \u0c85\u0cb5\u0ca7\u0cbf \u0c95\u0cc6\u0cc2\u0ca8\u0cc6\u0c97\u0cc6\u0cc2\u0cb3\u0ccd\u0cb3\u0cb2\u0cbf\u0cb0\u0cc1\u0cb5 \u0c8e\u0cb2\u0ccd\u0cb2 108 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cbf\u0c97\u0cc6 \u0c8f\u0c95 \u0c95\u0cbe\u0cb2\u0c95\u0ccd\u0c95\u0cc6 \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, 2\u0caa\u0ccd\u0cb0\u0ca4\u0ccd\u0caf\u0cc7\u0c95 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "\u0c87\u0c82\u0ca6\u0cc1 \u0c85\u0ca7\u0cbf\u0cb8\u0cc2\u0c9a\u0ca8\u0cc629 \u0ca8\u0c97\u0cb0\u0cb8\u0cad\u0cc6\u0c97\u0cb3\u0cc1, 53 \u0caa\u0cc1\u0cb0\u0cb8\u0cad\u0cc6\u0c97\u0cb3\u0cc1 \u0cae\u0ca4\u0ccd\u0ca4\u0cc1 23 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3\u0cc1 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 105 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c86\u0caf\u0cbe \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb6\u0cc1\u0c95\u0ccd\u0cb0\u0cb5\u0cbe\u0cb0 (\u0c86.10) \u0c85\u0ca7\u0cbf\u0cb8\u0cc2\u0c9a\u0ca8\u0cc6 \u0cb9\u0cca\u0cb0\u0ca1\u0cbf\u0cb2\u0cbf\u0ca6\u0ccd\u0ca6\u0cc1, \"\u0cb2\u0ccb\u0c95\u0cb2\u0ccd\u200c \u0c9f\u0cc6\u0cb8\u0ccd\u0c9f\u0ccd\u200c'\u0c97\u0cc6 \u0c85\u0ca7\u0cc0\u0c95\u0cc3\u0ca4 \u0c9a\u0cbe\u0cb2\u0ca8\u0cc6 \u0cb8\u0cbf\u0c97\u0cb2\u0cbf\u0ca6\u0cc6. \u0c88 105 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cb2\u0ccd\u0cb2\u0cbf \u0c86.29\u0cb0\u0c82\u0ca6\u0cc1 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0c95\u0cc6 \u0cb6\u0cc1\u0c95\u0ccd\u0cb0\u0cb5\u0cbe\u0cb0\u0ca6\u0cbf\u0c82\u0ca6\u0cb2\u0cc7 \u0c86\u0cb0\u0c82\u0cad\u0cb5\u0cbe\u0c97\u0cb2\u0cbf\u0ca6\u0cc6. \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0cb8\u0cb2\u0cc1 \u0c86.17 \u0c95\u0cc6\u0cc2\u0ca8\u0cc6 \u0ca6\u0cbf\u0ca8\u0cbe\u0c82\u0c95\u0cb5\u0cbe\u0c97\u0cbf\u0ca6\u0cc6. \u0c86.18\u0cb0\u0c82\u0ca6\u0cc1 \u0ca8\u0cbe\u0cae\u0caa\u0ca4\u0ccd\u0cb0 \u0caa\u0cb0\u0cbf\u0cb6\u0cc0\u0cb2\u0ca8\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, \u0c89\u0cae\u0cc7\u0ca6\u0cc1\u0cb5\u0cbe\u0cb0\u0cbf\u0c95\u0cc6 \u0cb5\u0cbe\u0caa\u0cb8\u0ccd\u200c \u0caa\u0ca1\u0cc6\u0ca6\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cc1 \u0c86.20 \u0c95\u0cc6\u0cc2\u0ca8\u0cc6 \u0ca6\u0cbf\u0ca8\u0cb5\u0cbe\u0c97\u0cbf\u0ca6\u0cc6. \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0cb0\u0cc1\u0cb5 \u0c8e\u0cb2\u0ccd\u0cb2 \u0ca8\u0c97\u0cb0 \u0cb8\u0ccd\u0ca5\u0cb3\u0cc0\u0caf \u0cb8\u0c82\u0cb8\u0ccd\u0ca5\u0cc6\u0c97\u0cb3 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0c88\u0c97\u0cbe\u0c97\u0cb2\u0cc7 \u0ca8\u0cc0\u0ca4\u0cbf \u0cb8\u0c82\u0cb9\u0cbf\u0ca4\u0cc6 \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0ca6\u0cc6.", "\u0cae\u0cc2\u0cb0\u0cc1 \u0ca8\u0c97\u0cb0\u0caa\u0cbe\u0cb2\u0cbf\u0c95\u0cc6\u0c97\u0cb3\u0cbf\u0c97\u0cc6 \u0c86.31 \u0cb0\u0c82\u0ca6\u0cc1 \u0cae\u0ca4\u0ca6\u0cbe\u0ca8\u0ca8\u0ccd\u0caf\u0cbe\u0caf\u0cbe\u0cb2\u0caf\u0ca6 \u0ca4\u0cc0\u0cb0\u0ccd\u0caa\u0cbf\u0ca8 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cae\u0cc8\u0cb8\u0cc2\u0cb0\u0cc1, \u0ca4\u0cc1\u0cae\u0c95\u0cc2\u0cb0\u0cc1 \u0cb9\u0cbe\u0c97\u0cc2 \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cbf\u0c97\u0cc6 \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0c86.9 (\u0c97\u0cc1\u0cb0\u0cc1\u0cb5\u0cbe\u0cb0) \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf \u0caa\u0ccd\u0cb0\u0c95\u0c9f\u0cbf\u0cb8\u0cbf\u0ca6\u0ccd\u0ca6\u0cc1, \u0c88 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0ca4\u0c95\u0ccd\u0cb7\u0ca3\u0ca6\u0cbf\u0c82\u0ca6\u0cb2\u0cc7 \u0ca8\u0cc0\u0ca4\u0cbf \u0cb8\u0c82\u0cb9\u0cbf\u0ca4\u0cc6 \u0c9c\u0cbe\u0cb0\u0cbf\u0c97\u0cc6 \u0cac\u0c82\u0ca6\u0cbf\u0ca6\u0cc6. \u0cb8\u0cc6.3\u0cb0\u0cb5\u0cb0\u0cc6\u0c97\u0cc6 \u0ca8\u0cc0\u0ca4\u0cbf \u0cb8\u0c82\u0cb9\u0cbf\u0ca4\u0cc6 \u0c9c\u0cbe\u0cb0\u0cbf\u0caf\u0cb2\u0ccd\u0cb2\u0cbf\u0cb0\u0cc1\u0ca4\u0ccd\u0ca4\u0ca6\u0cc6.", "\u0c86\u0caf\u0ccb\u0c97\u0ca6 \u0cb5\u0cc7\u0cb3\u0cbe\u0caa\u0c9f\u0ccd\u0c9f\u0cbf\u0caf\u0c82\u0ca4\u0cc6 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cbf\u0c97\u0cc6 \u0c86\u0c97\u0cb8\u0ccd\u0c9f\u0ccd\u200c 31\u0cb0\u0c82\u0ca6\u0cc1 \u0cac\u0cc6\u0cb3\u0cbf\u0c97\u0ccd\u0c97\u0cc6 7\u0cb0\u0cbf\u0c82\u0ca6 \u0cb8\u0c82\u0c9c\u0cc6 \u0c97\u0c82\u0c9f\u0cc6 \u0ca4\u0ca8\u0c95 \u0cae\u0ca4\u0ca6\u0cbe\u0ca8 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0c88 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c86\u0caf\u0cbe \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cb8\u0cc6.13\u0cb0\u0c82\u0ca6\u0cc1 \u0c85\u0ca7\u0cbf\u0cb8\u0cc2\u0c9a\u0ca8\u0cc6 \u0cb9\u0cca\u0cb0\u0ca1\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0ca8\u0cbe\u0cae\u0caa\u0ca4\u0ccd\u0cb0 \u0cb8\u0cb2\u0ccd\u0cb2\u0cbf\u0cb8\u0cb2\u0cc1 \u0c86.20 \u0c95\u0cc6\u0cc2\u0ca8\u0cc6 \u0ca6\u0cbf\u0ca8. \u0c86.21\u0c95\u0ccd\u0c95\u0cc6 \u0ca8\u0cbe\u0cae\u0caa\u0ca4\u0ccd\u0cb0 \u0caa\u0cb0\u0cbf\u0cb6\u0cc0\u0cb2\u0ca8\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, \u0ca8\u0cbe\u0cae\u0caa\u0ca4\u0ccd\u0cb0 \u0cb5\u0cbe\u0caa\u0cb8\u0ccd\u200c \u0caa\u0ca1\u0cc6\u0caf\u0cb2\u0cc1 \u0c86.23 \u0c95\u0cc6\u0cc2\u0ca8\u0cc6 \u0ca6\u0cbf\u0ca8\u0cb5\u0cbe\u0c97\u0cbf\u0ca6\u0cc6. \u0cae\u0cb0\u0cc1 \u0cae\u0ca4\u0ca6\u0cbe\u0ca8\u0ca6 \u0c85\u0cb5\u0cb6\u0ccd\u0caf\u0c95\u0ca4\u0cc6 \u0cac\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0cb8\u0cc6.2\u0c95\u0ccd\u0c95\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0cc6. \u0cb8\u0cc6.3\u0cb0\u0c82\u0ca6\u0cc1 \u0cac\u0cc6\u0cb3\u0cbf\u0c97\u0ccd\u0c97\u0cc6 8\u0cb0\u0cbf\u0c82\u0ca6 \u0cae\u0ca4 \u0c8e\u0ca3\u0cbf\u0c95\u0cc6 \u0c95\u0cbe\u0cb0\u0ccd\u0caf \u0ca8\u0ca1\u0cc6\u0caf\u0cb2\u0cbf\u0ca6\u0cc6.", "13 \u0cb2\u0c95\u0ccd\u0cb7 \u0cae\u0ca4\u0ca6\u0cbe\u0cb0\u0cb0\u0cc1: \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3\u0cb2\u0ccd\u0cb2\u0cbf 135 \u0cb5\u0cbe\u0cb0\u0ccd\u0ca1\u0ccd\u200c\u0c97\u0cb3\u0cb2\u0ccd\u0cb2\u0cbf \u0c9a\u0cc1\u0ca8\u0cbe\u0cb5\u0ca3\u0cc6 \u0ca8\u0ca1\u0cc6\u0caf\u0cb2\u0cbf\u0ca6\u0ccd\u0ca6\u0cc1, 1,284 \u0cae\u0ca4\u0c97\u0c9f\u0ccd\u0c9f\u0cc6\u0c97\u0cb3\u0cbf\u0cb5\u0cc6. 6,66,136 \u0caa\u0cc1\u0cb0\u0cc1\u0cb7\u0cb0\u0cc1, 6,66,864 \u0cae\u0cb9\u0cbf\u0cb3\u0cc6\u0caf\u0cb0\u0cc1, 153 \u0c87\u0ca4\u0cb0\u0cc6 \u0cb8\u0cc7\u0cb0\u0cbf \u0c92\u0c9f\u0ccd\u0c9f\u0cc1 13.33 \u0cb2\u0c95\u0ccd\u0cb7 \u0cae\u0ca4\u0ca6\u0cbe\u0cb0\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca6\u0cb0\u0cb2\u0ccd\u0cb2\u0cbf \u0cae\u0cc8\u0cb8\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 7.99 \u0cb2\u0c95\u0ccd\u0cb7, \u0cb6\u0cbf\u0cb5\u0cae\u0cca\u0c97\u0ccd\u0c97 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 2.74 \u0cb2\u0c95\u0ccd\u0cb7 \u0cae\u0ca4\u0ccd\u0ca4\u0cc1 \u0ca4\u0cc1\u0cae\u0c95\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0caf\u0cb2\u0ccd\u0cb2\u0cbf 2.59 \u0cb2\u0c95\u0ccd\u0cb7 \u0cae\u0ca4\u0ca6\u0cbe\u0cb0\u0cb0\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cae\u0cc2\u0cb0\u0cc1 \u0cae\u0cb9\u0cbe\u0ca8\u0c97\u0cb0 \u0caa\u0cbe\u0cb2\u0cbf\u0c95\u0cc6\u0c97\u0cb3 \u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0c87\u0cb5\u0cbf\u0c8e\u0c82 \u0cac\u0cb3\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, 1,534 \u0cac\u0ccd\u0caf\u0cbe\u0cb2\u0cc6\u0c9f\u0ccd\u200c \u0caf\u0cc2\u0ca8\u0cbf\u0c9f\u0ccd\u200c \u0cb9\u0cbe\u0c97\u0cc2 1,534 \u0c95\u0c82\u0c9f\u0ccd\u0cb0\u0ccb\u0cb2\u0ccd\u200c \u0caf\u0cc2\u0ca8\u0cbf\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cac\u0cb3\u0cb8\u0cbf\u0c95\u0cc6\u0cc2\u0cb3\u0ccd\u0cb3\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0cc2\u0cb5\u0cb0\u0cc1 \u0c90\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb5\u0cbf\u0cb6\u0cc7\u0cb7 \u0cb5\u0cc0\u0c95\u0ccd\u0cb7\u0c95\u0cb0\u0cc1, 4 \u0c95\u0cc6\u0c8e\u0c8e\u0cb8\u0ccd\u200c \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cb8\u0cbe\u0cae\u0cbe\u0ca8\u0ccd\u0caf \u0cb5\u0cc0\u0c95\u0ccd\u0cb7\u0c95\u0cb0\u0cc1 7 \u0cae\u0c82\u0ca6\u0cbf \u0cb5\u0cc6\u0c9a\u0ccd\u0c9a \u0cb5\u0cc0\u0c95\u0ccd\u0cb7\u0c95\u0cb0\u0ca8\u0ccd\u0ca8\u0cc1 \u0ca8\u0cbf\u0caf\u0ccb\u0c9c\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c85\u0cad\u0ccd\u0caf\u0cb0\u0ccd\u0ca5\u0cbf\u0c97\u0cb3 \u0c97\u0cb0\u0cbf\u0cb7\u0ccd\u0ca0 \u0c9a\u0cc1\u0ca8\u0cbe\u0cb5\u0ca3\u0cbe \u0cb5\u0cc6\u0c9a\u0ccd\u0c9a \u0ca4\u0cb2\u0cbe 3 \u0cb2\u0c95\u0ccd\u0cb7 \u0cb0\u0cc2. \u0ca8\u0cbf\u0c97\u0ca6\u0cbf\u0caa\u0ca1\u0cbf\u0cb8\u0cb2\u0cbe\u0c97\u0cbf\u0ca6\u0cc6."], "title": "\u0cb2\u0ccb\u0c95\u0cb2\u0ccd\u200c \u0c9f\u0cc6\u0cb8\u0ccd\u0c9f\u0ccd\u200c' \u0c85\u0cac\u0cbe\u0ca7\u0cbf\u0ca4"},
{"url": "https://www.udayavani.com/kannada/news/state-news/317873/the-government-of-kodaikanal-is-still-anxious-it-is-still-anxiety-about-the-collapse-of-the-hills", "content": ["\u0cac\u0cc6\u0c82\u0c97\u0cb3\u0cc2\u0cb0\u0cc1/\u0cae\u0ca1\u0cbf\u0c95\u0cc7\u0cb0\u0cbf: \u0cae\u0c82\u0c9c\u0cbf\u0ca8 \u0ca8\u0c97\u0cb0\u0cbf, \u0caa\u0ccd\u0cb0\u0cb5\u0cbe\u0cb8\u0cbf\u0c97\u0cb0 \u0cb8\u0ccd\u0cb5\u0cb0\u0ccd\u0c97,\u0ca6\u0c95\u0ccd\u0cb7\u0cbf\u0ca3\u0ca6 \u0c95\u0cbe\u0cb6\u0ccd\u0cae\u0cc0\u0cb0 \u0c8e\u0c82\u0ca6\u0cc6\u0cb2\u0ccd\u0cb2\u0cbe \u0c96\u0ccd\u0caf\u0cbe\u0ca4\u0cbf \u0caa\u0ca1\u0cc6\u0ca6\u0cbf\u0ca6\u0ccd\u0ca6 \u0c95\u0cc6\u0cc2\u0ca1\u0c97\u0cc1 \u0cb5\u0cb0\u0cc1\u0ca3\u0ca8 \u0c86\u0cb0\u0ccd\u0cad\u0c9f\u0c95\u0ccd\u0c95\u0cc6 \u0c85\u0c95\u0ccd\u0cb7\u0cb0\u0cb6\u0c83 \u0cae\u0cc1\u0cb3\u0cc1\u0c97\u0cbf \u0cb9\u0ccb\u0c97\u0cbf\u0ca6\u0ccd\u0ca6\u0cc1, \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf,\u0cae\u0cc1\u0c96\u0ccd\u0caf \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0cb8\u0cb9\u0cbf\u0ca4 \u0c87\u0ca1\u0cc0 \u0cb8\u0cb0\u0ccd\u0c95\u0cbe\u0cb0\u0cb5\u0cc7 \u0ca8\u0cc6\u0cb0\u0cb5\u0cbf\u0c97\u0cc6 \u0ca7\u0cbe\u0cb5\u0cbf\u0cb8\u0cbf\u0ca6\u0cc6.", "\u0cb8\u0c82\u0c95\u0cb7\u0ccd\u0c9f\u0c95\u0ccd\u0c95\u0cc6 \u0cb8\u0cbf\u0cb2\u0cc1\u0c95\u0cbf\u0cb0\u0cc1\u0cb5 \u0c9c\u0ca8\u0cb0 \u0cb0\u0c95\u0ccd\u0cb7\u0ca3\u0cc6\u0c97\u0cbe\u0c97\u0cbf \u0c95\u0cc7\u0c82\u0ca6\u0ccd\u0cb0\u0ca6 \u0cb0\u0c95\u0ccd\u0cb7\u0ca3\u0cbe \u0caa\u0ca1\u0cc6\u0c97\u0cb3\u0cc1 \u0cac\u0c82\u0ca6\u0cbf\u0cb3\u0cbf\u0ca6\u0cc1 \u0cae\u0cb3\u0cc6\u0caf\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0cb0\u0cc1\u0cb5 \u0cb8\u0cbe\u0cb5\u0cbf\u0cb0\u0cbe\u0cb0\u0cc1 \u0c9c\u0ca8\u0cb0\u0ca8\u0ccd\u0ca8\u0cc1 \u0cb8\u0cc1\u0cb0\u0c95\u0ccd\u0cb7\u0cbf\u0ca4 \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0 \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0cc6. \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf\u0caf\u0cb5\u0cb0\u0cc1 \u0cb6\u0ca8\u0cbf\u0cb5\u0cbe\u0cb0 \u0c89\u0ca8\u0ccd\u0ca8\u0ca4 \u0cae\u0c9f\u0ccd\u0c9f\u0ca6 \u0cb8\u0cad\u0cc6 \u0ca8\u0ca1\u0cc6\u0cb8\u0cbf \u0ca4\u0cc1\u0cb0\u0ccd\u0ca4\u0cc1 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cb2\u0cc1 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf \u0c95\u0cc6\u0cc2\u0ca1\u0c97\u0cbf\u0c97\u0cc6 \u0ca4\u0cc6\u0cb0\u0cb3\u0cbf \u0cb5\u0cc8\u0cae\u0cbe\u0ca8\u0cbf\u0c95 \u0cb8\u0cae\u0cc0\u0c95\u0ccd\u0cb7\u0cc6 \u0ca8\u0ca1\u0cc6\u0cb8\u0cbf \u0cae\u0cb3\u0cc6\u0caf\u0cbf\u0c82\u0ca6 \u0c89\u0c82\u0c9f\u0cbe\u0c97\u0cbf\u0cb0\u0cc1\u0cb5 \u0c85\u0ca8\u0cbe\u0cb9\u0cc1\u0ca4 \u0cb5\u0cc0\u0c95\u0ccd\u0cb7\u0cbf\u0cb8\u0cbf\u0ca6\u0cb0\u0cc1. \u0cb5\u0cbe\u0caf\u0cc1\u0caa\u0ca1\u0cc6 \u0cb5\u0cbf\u0cae\u0cbe\u0ca8\u0ca6\u0cb2\u0ccd\u0cb2\u0cbf \u0cb5\u0cc8\u0cae\u0cbe\u0ca8\u0cbf\u0c95 \u0cb8\u0cae\u0cc0\u0c95\u0ccd\u0cb7\u0cc6 \u0ca8\u0ca1\u0cc6\u0cb8\u0cbf \u0caa\u0cbf\u0cb0\u0cbf\u0caf\u0cbe\u0caa\u0c9f\u0ccd\u0c9f\u0ca3 \u0cb9\u0cc6\u0cb2\u0cbf\u0caa\u0ccd\u0caf\u0cbe\u0ca1\u0ccd\u200c\u0ca8\u200c\u0cb2\u0ccd\u0cb2\u0cbf \u0c87\u0cb3\u0cbf\u0ca6\u0cc1 \u0cae\u0ca1\u0cbf\u0c95\u0cc7\u0cb0\u0cbf\u0c97\u0cc6 \u0cb0\u0cb8\u0ccd\u0ca4\u0cc6 \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf \u0ca4\u0cc6\u0cb0\u0cb3\u0cbf \u0cae\u0cb3\u0cc6 \u0c85\u0ca8\u0cbe\u0cb9\u0cc1\u0ca4 \u0c96\u0cc1\u0ca6\u0ccd\u0ca6\u0cc1 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cbf\u0ca6\u0cb0\u0cc1. \u0c88 \u0cae\u0ca7\u0ccd\u0caf\u0cc6 \u0cad\u0cc2\u0c95\u0cc1\u0cb8\u0cbf\u0ca4\u0ca6\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0cb0\u0cc1\u0cb5 60 \u0cae\u0c82\u0ca6\u0cbf \u0cb0\u0c95\u0ccd\u0cb7\u0ca3\u0cc6\u0c97\u0cc6 \u0cb8\u0cbf\u0c8e\u0c82 \u0c85\u0cb5\u0cb0\u0cc1 \u0c86\u0c97\u0cae\u0cbf\u0cb8\u0cbf\u0ca6\u0ccd\u0ca6 \u0cb9\u0cc6\u0cb2\u0cbf\u0c95\u0cbe\u0caa\u0ccd\u0c9f\u0cb0\u0ccd\u200c \u0c85\u0ca8\u0ccd\u0ca8\u0cc1 \u0cac\u0cb3\u0c95\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cad\u0cbe\u0ca8\u0cc1\u0cb5\u0cbe\u0cb0\u0cb5\u0cc2 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cc7 \u0c89\u0cb3\u0cbf\u0caf\u0cb2\u0cbf\u0ca6\u0ccd\u0ca6\u0cbe\u0cb0\u0cc6. \u0cb9\u0cc0\u0c97\u0cbe\u0c97\u0cbf \u0cb6\u0cbf\u0cb5\u0cae\u0cca\u0c97\u0ccd\u0c97, \u0c9a\u0cbf\u0c95\u0ccd\u0c95\u0cae\u0c97\u0cb3\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cb3 \u0caa\u0ccd\u0cb0\u0cb5\u0cbe\u0cb8 \u0cb0\u0ca6\u0ccd\u0ca6\u0cc1 \u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb5\u0cbe\u0ca1\u0cbf\u0c95\u0cc6\u0c97\u0cbf\u0c82\u0ca4 \u0cb6\u0cc7.43 \u0cb0\u0cb7\u0ccd\u0c9f\u0cc1 \u0cae\u0cb3\u0cc6 \u0cb9\u0cc6\u0c9a\u0ccd\u0c9a\u0cbe\u0c97\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c87\u0ca1\u0cc0 \u0c9c\u0cbf\u0cb2\u0ccd\u0cb2\u0cc6 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cbe \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0cb9\u0cbe\u0c97\u0cc2 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0ca4\u0c82\u0ca1 \u0ca6\u0cbf\u0ca8\u0ca6 24 \u0c97\u0c82\u0c9f\u0cc6 \u0cb8\u0cb9\u0cbe\u0caf\u0cb5\u0cbe\u0ca3\u0cbf \u0c95\u0cc7\u0c82\u0ca6\u0ccd\u0cb0 \u0ca4\u0cc6\u0cb0\u0cc6\u0ca6\u0cc1 \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0ccd\u0ca6\u0cc1, \u0cb0\u0cbe\u0c9c\u0ccd\u0caf \u0cae\u0cc1\u0c96\u0ccd\u0caf \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0c9f\u0cbf.\u0c8e\u0c82.\u0cb5\u0cbf\u0c9c\u0caf\u0cad\u0cbe\u0cb8\u0ccd\u0c95\u0cb0\u0ccd\u200c \u00a0\u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb0\u0c9a\u0ca8\u0cc6\u0caf\u0cbe\u0c97\u0cbf\u0cb0\u0cc1\u0cb5 \u0cb5\u0cbf\u0cb6\u0cc7\u0cb7 \u0ca4\u0c82\u0ca1 \u0caa\u0ccd\u0cb0\u0ca4\u0cbf\u0c95\u0ccd\u0cb7\u0ca3\u0ca6 \u0cae\u0cbe\u0cb9\u0cbf\u0ca4\u0cbf \u0caa\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6.", "\u0c88 \u0cae\u0ca7\u0ccd\u0caf\u0cc6,\u0cb0\u0cbe\u0c9c\u0ca7\u0cbe\u0ca8\u0cbf \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cb8\u0cc7\u0cb0\u0cbf \u0cb0\u0cbe\u0c9c\u0ccd\u0caf\u0ca6 \u0c8e\u0cb2\u0ccd\u0cb2\u0cc6\u0ca1\u0cc6\u0caf\u0cbf\u0c82\u0ca6 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0ca8\u0cc6\u0cb0\u0cb5\u0cbf\u0ca8 \u0cae\u0cb9\u0cbe\u0caa\u0cc2\u0cb0\u0cb5\u0cc2 \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0c97\u0cb3\u0cbf\u0c97\u0cbe\u0c97\u0cbf \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u00a0\u0ca8\u0cbf\u0ca7\u0cbf\u0c97\u0cc6 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0c89\u0ca6\u0cbe\u0cb0\u0cb5\u0cbe\u0c97\u0cbf \u0ca6\u0cc7\u0ca3\u0cbf\u0c97\u0cc6 \u0ca8\u0cc0\u0ca1\u0cc1\u0cb5\u0c82\u0ca4\u0cc6 \u0cae\u0cc1\u0c96\u0ccd\u0caf\u0cae\u0c82\u0ca4\u0ccd\u0cb0\u0cbf \u0c8e\u0c9a\u0ccd\u200c.\u0ca1\u0cbf.\u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf \u0cad\u0cbe\u0cb0\u0cbf \u0cae\u0cb3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0cae\u0cc8 \u0cae\u0cb0\u0cc6\u0ca4\u0cbf\u0cb2\u0ccd\u0cb2, \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0c95\u0cc8 \u0c9a\u0cc6\u0cb2\u0ccd\u0cb2\u0cbf \u0c95\u0cc1\u0cb3\u0cbf\u0ca4\u0cbf\u0cb2\u0ccd\u0cb2. \u0caf\u0cc1\u0ca6\u0cc6\u0cc2\u0153\u00e0\u0caa\u0cbe\u0ca6\u0cbf\u0caf\u0cb2\u0ccd\u0cb2\u0cbf \u0c86\u0ca1\u0cb3\u0cbf\u0ca4 \u0caf\u0c82\u0ca4\u0ccd\u0cb0 \u0c95\u0cc6\u0cb2\u0cb8 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf 948 \u0c9c\u0ca8 \u0ca4\u0cc6\u0cc2\u0ca1\u0c97\u0cbf\u0cb8\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c88\u0cb5\u0cb0\u0cc6\u0c97\u0cc6 3,500 \u0c9c\u0ca8\u0cb0\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6. 31 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0caf\u0cb2\u0cbe\u0c97\u0cbf\u0ca6\u0cc6. \u0cb9\u0cbe\u0ca8\u0cbf\u0caf \u0cac\u0c97\u0ccd\u0c97\u0cc6 3 \u0ca6\u0cbf\u0ca8\u0c97\u0cb3\u0cb2\u0ccd\u0cb2\u0cbf \u0cb8\u0cae\u0c97\u0ccd\u0cb0 \u0cae\u0cbe\u0cb9\u0cbf\u0ca4\u0cbf \u0ca8\u0cc0\u0ca1\u0cc1\u0cb5\u0c82\u0ca4\u0cc6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c97\u0cc6 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0ccd\u0ca6\u0cc7\u0ca8\u0cc6. \u0cae\u0cbe\u0cb9\u0cbf\u0ca4\u0cbf \u0cac\u0c82\u0ca6 \u0cae\u0cc7\u0cb2\u0cc6 \u0c95\u0cc7\u0c82\u0ca6\u0ccd\u0cb0\u0c95\u0ccd\u0c95\u0cc6 \u0cae\u0ca8\u0cb5\u0cbf \u0cb8\u0cb2\u0ccd\u0cb2\u0cbf\u0cb8\u0cc1\u0ca4\u0ccd\u0ca4\u0cc7\u0ca8\u0cc6. \u0c96\u0cc1\u0ca6\u0ccd\u0ca6\u0cc1 \u0ca8\u0cbe\u0ca8\u0cc7 \u0c97\u0cc3\u0cb9 \u0cae\u0c82\u0ca4\u0ccd\u0cb0\u0cbf\u0c97\u0cb3\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cc7\u0ca8\u0cc6 \u0c8e\u0c82\u0ca6\u0cc1 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0c95\u0c82\u0ca6\u0cbe\u0caf \u0cb8\u0c9a\u0cbf\u0cb5 \u0c86\u0cb0\u0ccd\u200c.\u0cb5\u0cbf.\u0ca6\u0cc7\u0cb6\u0caa\u0cbe\u0c82\u0ca1\u0cc6, \u0c9c\u0cbf\u0cb2\u0ccd\u0cb2\u0cbe \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf \u0cb8\u0c9a\u0cbf\u0cb5 \u0cb8\u0cbe.\u0cb0\u0cbe.\u0cae\u0cb9\u0cc7\u0cb6\u0ccd\u200c \u0cb8\u0cb9 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cc7 \u0cae\u0cca\u0c95\u0ccd\u0c95\u0cbe\u0c82 \u0cb9\u0cc2\u0ca1\u0cbf \u0caa\u0cb0\u0cbf\u0cb9\u0cbe\u0cb0 \u0c95\u0cbe\u0cb0\u0ccd\u0caf\u0c97\u0cb3 \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf \u0cb5\u0cb9\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0ca4\u0ccd\u0ca4\u0cc2\u0c82\u0ca6\u0cc6\u0ca1\u0cc6 \u0cac\u0cc6\u0c82\u0c97\u0cb3\u0cc2\u0cb0\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0ca8\u0c97\u0cb0, \u0c97\u0ccd\u0cb0\u0cbe\u0cae\u0cbe\u0c82\u0ca4\u0cb0, \u0cb0\u0cbe\u0cae\u0ca8\u0c97\u0cb0 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0c95\u0c9a\u0cc7\u0cb0\u0cbf\u0caf\u0cb2\u0ccd\u0cb2\u0cbf \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0 \u0ca8\u0cbf\u0ca7\u0cbf \u0cb8\u0ccd\u0ca5\u0cbe\u0caa\u0cbf\u0cb8\u0cbf \u0caa\u0cb0\u0cbf\u0cb9\u0cbe\u0cb0 \u0cb8\u0cbe\u0cae\u0c97\u0ccd\u0cb0\u0cbf \u0cb8\u0ccd\u0cb5\u0cc0\u0c95\u0cbe\u0cb0 \u0c95\u0cc7\u0c82\u0ca6\u0ccd\u0cb0 \u0ca4\u0cc6\u0cb0\u0cc6\u0caf\u0cb2\u0cbe\u0c97\u0cbf\u0ca6\u0ccd\u0ca6\u0cc1 \u0c95\u0cc8\u0c97\u0cbe\u0cb0\u0cbf\u0c95\u0cc6\u0c97\u0cb3\u0cc1, \u00a0\u0c89\u0ca6\u0ccd\u0caf\u0cae\u0cbf\u0c97\u0cb3\u0cc1, \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cc1 \u0c86\u0cb9\u0cbe\u0cb0, \u0c89\u0ca1\u0cc1\u0caa\u0cc1, \u0c95\u0cc1\u0ca1\u0cbf\u0caf\u0cc1\u0cb5 \u0ca8\u0cc0\u0cb0\u0cc1 \u0ca8\u0cc0\u0ca1\u0cac\u0cb9\u0ca6\u0cc1 \u0c8e\u0c82\u0ca6\u0cc1 \u00a0\u0c9c\u0cb2\u0cb8\u0c82\u0caa\u0ca8\u0ccd\u0cae\u0cc2\u0cb2 \u0cb8\u0c9a\u0cbf\u0cb5 \u0ca1\u0cbf.\u0c95\u0cc6.\u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cb0\u0ccd\u0c95\u0cbe\u0cb0\u0cb5\u0cb7\u0ccd\u0c9f\u0cc7 \u0c85\u0cb2\u0ccd\u0cb2\u0ca6\u0cc6 \u0cb0\u0cbe\u0c9c\u0c95\u0cc0\u0caf \u0caa\u0c95\u0ccd\u0cb7\u0c97\u0cb3\u0cc1. \u0cb8\u0c82\u0c98-\u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1, \u0cae\u0cbe\u0ca7\u0ccd\u0caf\u0cae \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0cb8\u0ccd\u0cb5\u0caf\u0c82 \u0caa\u0ccd\u0cb0\u0cc7\u0cb0\u0cbf\u0ca4\u0cb5\u0cbe\u0c97\u0cbf \u0c95\u0cc6\u0cc2\u0ca1\u0c97\u0cc1 \u0c9c\u0ca8\u0cb0\u0cbf\u0c97\u0cc6 \u0ca8\u0cc6\u0cb0\u0cb5\u0cbe\u0c97\u0cb2\u0cc1 \u0cb8\u0cbe\u0cb0\u0ccd\u0cb5\u0c9c\u0ca8\u0cbf\u0c95\u0cb0\u0cbf\u0c82\u0ca6 \u0c86\u0cb9\u0cbe\u0cb0 \u0caa\u0ca6\u0cbe\u0cb0\u0ccd\u0ca5, \u0c89\u0ca1\u0cc1\u0caa\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cbf \u0cb0\u0cb5\u0cbe\u0ca8\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb5\u0cc6.\u0c87\u0ca6\u0cc7 \u0cb5\u0cc7\u0cb3\u0cc6 \u0caa\u0ccd\u0cb0\u0ca4\u0cbf\u0caa\u0c95\u0ccd\u0cb7 \u0ca8\u0cbe\u0caf\u0c95 \u0cac\u0cbf.\u0c8e\u0cb8\u0ccd\u200c.\u0caf\u0ca1\u0cbf\u0caf\u0cc2\u0cb0\u0caa\u0ccd\u0caa \u0c85\u0cb5\u0cb0\u0cc1 \u0cad\u0cbe\u0ca8\u0cc1\u0cb5\u0cbe\u0cb0 \u0cae\u0cb3\u0cc6\u0caf\u0cbf\u0c82\u0ca6 \u0ca4\u0cc6\u0cc2\u0c82\u0ca6\u0cb0\u0cc6\u0c97\u0cc6\u0cc2\u0cb3\u0c97\u0cbe\u0c97\u0cbf\u0cb0\u0cc1\u0cb5 \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cc6 \u0ca4\u0cc6\u0cb0\u0cb3\u0cbf \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0 \u0c85\u0cb9\u0cb5\u0cbe\u0cb2\u0cc1 \u0cb8\u0ccd\u0cb5\u0cc0\u0c95\u0cb0\u0cbf\u0cb8\u0cb2\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb9\u0cc6\u0c9a\u0ccd\u0c9a\u0cc1\u0cb5\u0cb0\u0cbf 200 \u0c95\u0ccb\u0c9f\u0cbf \u0cb0\u0cc2. \u0cac\u0cbf\u0ca1\u0cc1\u0c97\u0ca1\u0cc6\u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0c97\u0cc6 \u0c88\u0c97\u0cbe\u0c97\u0cb2\u0cc7 100 \u0c95\u0ccb\u0c9f\u0cbf \u0cb0\u0cc2. \u0cb5\u0cbf\u0cb6\u0cc7\u0cb7 \u0caa\u0cb0\u0cbf\u0cb9\u0cbe\u0cb0 \u0c98\u0ccb\u0cb7\u0ca3\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0c85\u0ca6\u0cb0\u0cb2\u0ccd\u0cb2\u0cbf 31 \u0c95\u0ccb\u0c9f\u0cbf \u0cb0\u0cc2. \u0cb9\u0ca3 \u0cac\u0cbf\u0ca1\u0cc1\u0c97\u0ca1\u0cc6 \u0cb8\u0cb9 \u0c86\u0c97\u0cbf\u0ca6\u0cc6. \u0c88\u0c97 \u0c87\u0ca8\u0ccd\u0ca8\u0cc2 200 \u0c95\u0ccb\u0c9f\u0cbf \u0cb0\u0cc2. \u0c85\u0cb5\u0cb6\u0ccd\u0caf\u0c95\u0ca4\u0cc6 \u0c87\u0ca6\u0cc6 \u0c8e\u0c82\u0ca6\u0cc1 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4 \u0c85\u0c82\u0ca6\u0cbe\u0c9c\u0cc1 \u0cae\u0cbe\u0ca1\u0cbf\u0ca6\u0cc6. \u0c87\u0ca6\u0ca8\u0ccd\u0ca8\u0cc1 \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cbf \u0cb9\u0ca3 \u0cac\u0cbf\u0ca1\u0cc1\u0c97\u0ca1\u0cc6 \u0cae\u0cbe\u0ca1\u0cc1\u0cb5 \u0c85\u0ca7\u0cbf\u0c95\u0cbe\u0cb0\u0cb5\u0ca8\u0ccd\u0ca8\u0cc1 \u0cae\u0cc1\u0c96\u0ccd\u0caf \u0c95\u0cbe\u0cb0\u0ccd\u0caf\u0ca6\u0cb0\u0ccd\u0cb6\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0c89\u0ca8\u0ccd\u0ca8\u0ca4 \u0cae\u0c9f\u0ccd\u0c9f\u0ca6 \u0cb8\u0cae\u0cbf\u0ca4\u0cbf\u0c97\u0cc6 \u0ca8\u0cc0\u0ca1\u0cb2\u0cbe\u0c97\u0cbf\u0ca6\u0cc6.", "\u0c9a\u0cc1\u0ca8\u0cbe\u0cb5\u0ca3\u0cc6\u0c97\u0cc6 \u0ca4\u0ca1\u0cc6\u0cad\u0cbe\u0cb0\u0cbf \u0cae\u0cb3\u0cc6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6\u0caf\u0cb2\u0ccd\u0cb2\u0cbf \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf \u0c95\u0cc1\u0cb6\u0cbe\u0cb2\u0ca8\u0c97\u0cb0, \u0cb8\u0ccb\u0cae\u0cb5\u0cbe\u0cb0\u0caa\u0cc7\u0c9f\u0cc6, \u0cb5\u0cc0\u0cb0\u0cbe\u0c9c\u0caa\u0cc7\u0c9f\u0cc6 \u0caa\u0c9f\u0ccd\u0c9f\u0ca3 \u0caa\u0c82\u0c9a\u0cbe\u0caf\u0cbf\u0ca4\u0cbf\u0c97\u0cb3\u0cbf\u0c97\u0cc6 \u0c88 \u0ca4\u0cbf\u0c82\u0c97\u0cb3 31\u0cb0\u0c82\u0ca6\u0cc1 \u0ca8\u0ca1\u0cc6\u0caf\u0cac\u0cc7\u0c95\u0cbf\u0ca6\u0ccd\u0ca6 \u0cb8\u0cbe\u0cb0\u0ccd\u0cb5\u0ca4\u0ccd\u0cb0\u0cbf\u0c95 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0cb0\u0cbe\u0c9c\u0ccd\u0caf \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97 \u0ca4\u0ca1\u0cc6 \u0cb9\u0cbf\u0ca1\u0cbf\u0ca6\u0cbf\u0ca6\u0cc6. \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0cae\u0cc1\u0c82\u0ca6\u0cc2\u0ca1\u0cc1\u0cb5\u0c82\u0ca4\u0cc6 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cae\u0ca8\u0cb5\u0cbf \u0cae\u0cbe\u0ca1\u0cbf\u0ca6\u0ccd\u0ca6\u0cb0\u0cc1. \u0c85\u0ca6\u0cb0\u0c82\u0ca4\u0cc6, \u0ca4\u0c95\u0ccd\u0cb7\u0ca3\u0ca6\u0cbf\u0c82\u0ca6 \u0c9c\u0cbe\u0cb0\u0cbf\u0c97\u0cc6 \u0cac\u0cb0\u0cc1\u0cb5\u0c82\u0ca4\u0cc6 \u0cae\u0ca4\u0ccd\u0ca4\u0cc1 \u0cae\u0cc1\u0c82\u0ca6\u0cbf\u0ca8 \u0c86\u0ca6\u0cc7\u0cb6\u0ca6\u0cb5\u0cb0\u0cc6\u0c97\u0cc6 \u0c9a\u0cc1\u0ca8\u0cbe\u0cb5\u0ca3\u0cc6\u0caf\u0ca8\u0ccd\u0ca8\u0cc1 \u0ca4\u0ca1\u0cc6 \u0cb9\u0cbf\u0ca1\u0cbf\u0caf\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c9a\u0cc1\u0ca8\u0cbe\u0cb5\u0ca3\u0cbe \u0c86\u0caf\u0ccb\u0c97\u0ca6 \u0caa\u0ccd\u0cb0\u0c95\u0c9f\u0ca3\u0cc6 \u0ca4\u0cbf\u0cb3\u0cbf\u0cb8\u0cbf\u0ca6\u0cc6.", "\u0cae\u0ca3\u0ccd\u0ca3\u0cbf\u0ca8\u0ca1\u0cbf \u0cb6\u0cb5 \u0caa\u0ca4\u0ccd\u0ca4\u0cc6\u0cb8\u0cc1\u0cb3\u0ccd\u0caf: \u0c9c\u0ccb\u0ca1\u0cc1\u0caa\u0cbe\u0cb2\u0ca6\u0cb2\u0ccd\u0cb2\u0cbf \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0c9c\u0ca8\u0c9c\u0cc0\u0cb5\u0ca8 \u0ca4\u0ca4\u0ccd\u0ca4\u0cb0\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0ca7\u0cbe\u0cb0\u0cbe\u0c95\u0cbe\u0cb0\u0cb5\u0cbe\u0c97\u0cbf \u0cb9\u0cb0\u0cbf\u0ca6\u0cc1 \u0cac\u0cb0\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c95\u0cc6\u0cb8\u0cb0\u0cc1 \u0ca8\u0cc0\u0cb0\u0cbf\u0ca8 \u0ca8\u0ca1\u0cc1\u0cb5\u0cc6 \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf \u0cb8\u0cbe\u0c97\u0cbf\u0ca6\u0cc6. \u0cae\u0ca3\u0ccd\u0ca3\u0cbf\u0ca8\u0ca1\u0cbf \u0cb8\u0cbf\u0cb2\u0cc1\u0c95\u0cbf\u0ca6\u0ccd\u0ca6 \u0caf\u0cc1\u0cb5\u0ca4\u0cbf\u0caf\u0cca\u0cac\u0ccd\u0cac\u0cb0 \u0cb6\u0cb5 \u0cb6\u0ca8\u0cbf\u0cb5\u0cbe\u0cb0 \u0caa\u0ca4\u0ccd\u0ca4\u0cc6\u0caf\u0cbe\u0c97\u0cbf\u0ca6\u0cc6. \u0cac\u0cb8\u0caa\u0ccd\u0caa \u0c8e\u0c82\u0cac\u0cc1\u0cb5\u0cb0 \u0caa\u0cc1\u0ca4\u0ccd\u0cb0\u0cbf \u0c88\u0c95\u0cc6.", "\u0c88 \u0cae\u0ca7\u0ccd\u0caf\u0cc6, \u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb5\u0cbf\u0caa\u0ca4\u0ccd\u0ca4\u0cc1 \u0caa\u0ca1\u0cc6, \u0ca6.\u0c95. \u0cae\u0ca4\u0ccd\u0ca4\u0cc1 \u0c95\u0cc6\u0cc2\u0ca1\u0c97\u0cc1 \u0caa\u0cca\u0cb2\u0cc0\u0cb8\u0ccd\u200c \u0caa\u0ca1\u0cc6, \u0c85\u0c97\u0ccd\u0ca8\u0cbf\u0cb6\u0cbe\u0cae\u0c95 \u0ca6\u0cb3, \u0c97\u0cc3\u0cb9\u0cb0\u0c95\u0ccd\u0cb7\u0c95 \u0ca6\u0cb3, \u0cb5\u0cbf\u0cb5\u0cbf\u0ca7 \u0cb8\u0c82\u0c98-\u0cb8\u0c82\u0cb8\u0ccd\u0ca5\u0cc6\u0c97\u0cb3 \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cc1 \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb0\u0cbe\u0ca4\u0ccd\u0cb0\u0cbf \u0cb8\u0ccd\u0ca5\u0c97\u0cbf\u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0c95\u0cbe\u0cb0\u0ccd\u0caf\u0cbe\u0c9a\u0cb0\u0ca3\u0cc6 \u0cb6\u0ca8\u0cbf\u0cb5\u0cbe\u0cb0 \u0cae\u0cc1\u0c82\u0c9c\u0cbe\u0ca8\u0cc6\u0caf\u0cbf\u0c82\u0ca6 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0caf\u0cbf\u0ca4\u0cc1.", "\u0c87\u0ca8\u0ccd\u0ca8\u0cc1 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cae\u0cb3\u0cc6 \u0cb6\u0ca8\u0cbf\u0cb5\u0cbe\u0cb0 \u0c85\u0cb2\u0ccd\u0caa \u0c95\u0ca1\u0cbf\u0cae\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cb0\u0cc2 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca4 \u0ca8\u0cbf\u0c82\u0ca4\u0cbf\u0cb2\u0ccd\u0cb2. \u0cb8\u0ccb\u0cae\u0cb5\u0cbe\u0cb0\u0cc1\u0caa\u0cc7\u0c9f\u0cc6 \u0cae\u0cc1\u0c95\u0ccd\u0c95\u0ccb\u0ca1\u0ccd\u0cb2\u0cc1 \u0cb8\u0cae\u0cc0\u0caa \u0c87\u0c95\u0ccd\u0c95\u0ccb\u0ca1\u0ccd\u0cb2\u0cc1\u0cb5\u0cbf\u0ca8\u0cb2\u0ccd\u0cb2\u0cbf \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0cb8\u0cc8\u0ca8\u0cbf\u0c95\u0cb0\u0cc1 \u0ca8\u0cbf\u0cb0\u0ca4\u0cb0\u0cbe\u0c97\u0cbf\u0ca6\u0ccd\u0ca6\u0cbe\u0c97\u0cb2\u0cc7 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca6\u0cc1 \u0c86\u0ca4\u0c82\u0c95\u0ca6 \u0cb8\u0ccd\u0ca5\u0cbf\u0ca4\u0cbf \u0ca8\u0cbf\u0cb0\u0ccd\u0cae\u0cbe\u0ca3\u0cb5\u0cbe\u0caf\u0cbf\u0ca4\u0cc1. \u0c95\u0cc6\u0cb2\u0cb5\u0cc1 \u0ca4\u0cbe\u0cb8\u0cc1\u0c97\u0cb3 \u0cb5\u0cb0\u0cc6\u0c97\u0cc6 \u0cb8\u0cc8\u0ca8\u0cbf\u0c95\u0cb0\u0cc1 \u0cb8\u0c82\u0caa\u0cb0\u0ccd\u0c95\u0c95\u0c95\u0ccd\u0c95\u0cc6 \u0cb8\u0cbf\u0c97\u0ca6\u0cc6 \u0c85\u0cb2\u0ccd\u0cb2\u0cbf \u0c8f\u0ca8\u0cbe\u0caf\u0cbf\u0ca4\u0cc6\u0c82\u0ca6\u0cc7 \u0ca4\u0cbf\u0cb3\u0cbf\u0caf\u0cb2\u0cbf\u0cb2\u0ccd\u0cb2. \u0c85\u0ca8\u0c82\u0ca4\u0cb0 \u0c85\u0cb5\u0cb0\u0ca8\u0ccd\u0ca8\u0cc1 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cb2\u0cbe\u0caf\u0cbf\u0ca4\u0cc1.\u0c85\u0c82\u0c97\u0cb2\u0cbe\u0c9a\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0c9c\u0ca8: \u0cb8\u0ccb\u0cae\u0cb5\u0cbe\u0cb0\u0caa\u0cc7\u0c9f\u0cc6 \u0cae\u0cc1\u0c95\u0ccd\u0c95\u0ccb\u0ca1\u0ccd\u0cb2\u0cc1\u0cb5\u0cbf\u0ca8 \u0c92\u0c82\u0ca6\u0cc1 \u0c97\u0cc1\u0ca1\u0ccd\u0ca1\u0ca6 \u0ca4\u0cc1\u0ca6\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 60 \u0cae\u0c82\u0ca6\u0cbf \u0cb8\u0cb9\u0cbe\u0caf\u0c95\u0ccd\u0c95\u0cbe\u0c97\u0cbf \u0c85\u0c82\u0c97\u0cb2\u0cbe\u0c9a\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0cac\u0c82\u0ca6\u0cbf\u0ca6\u0cc6. \u0c85\u0cb2\u0ccd\u0cb2\u0cbf\u0c97\u0cc6 \u0cb6\u0ca8\u0cbf\u0cb5\u0cbe\u0cb0 \u0cb8\u0c82\u0c9c\u0cc6\u0caf\u0cb5\u0cb0\u0cc6\u0c97\u0cc2 \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0c95\u0cb0\u0ccd\u0ca4\u0cb0\u0cbf\u0c97\u0cc6 \u0ca4\u0cc6\u0cb0\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0ca4\u0cbf\u0cb3\u0cbf\u0ca6\u0cc1\u0cac\u0c82\u0ca6\u0cbf\u0ca6\u0cc6.", "\u0c85\u0ca4\u0ccd\u0ca4 \u0c9a\u0cbe\u0cb0\u0ccd\u0cae\u0cbe\u0ca1\u0cbf \u0c98\u0cbe\u0c9f\u0ccd\u200c\u0ca8\u0cb2\u0ccd\u0cb2\u0cbf \u0c9f\u0ccd\u0cb0\u0cbe\u0cab\u0cbf\u0c95\u0ccd\u200c \u0c9c\u0cbe\u0cae\u0ccd\u200c \u0c86\u0c97\u0cbf \u0c9c\u0ca8 \u0cb9\u0cb0\u0cb8\u0cbe\u0cb9\u0cb8 \u0caa\u0c9f\u0ccd\u0c9f\u0cb0\u0cc1. \u0cad\u0cbe\u0cb0\u0cc0 \u0cb5\u0cbe\u0cb9\u0ca8\u0c97\u0cb3 \u0c93\u0ca1\u0cbe\u0c9f\u0ca6 \u0cac\u0c97\u0ccd\u0c97\u0cc6 \u0c86\u0ca6 \u0c97\u0cc6\u0cc2\u0c82\u0ca6\u0cb2 \u0c87\u0ca8\u0ccd\u0ca8\u0cb7\u0ccd\u0c9f\u0cc1 \u0c9f\u0ccd\u0cb0\u0cbe\u0cab\u0cbf\u0c95\u0ccd\u200c \u0c9c\u0cbe\u0cae\u0ccd\u200c\u0c97\u0cc6 \u0c95\u0cbe\u0cb0\u0ca3\u0cb5\u0cbe\u0caf\u0cbf\u0ca4\u0cc1. \u0cb9\u0cc0\u0c97\u0cbe\u0c97\u0cbf 5 \u0c95\u0cbf.\u0cae\u0cc0.\u0cb5\u0cb0\u0cc6\u0c97\u0cc6 \u0cb5\u0cbe\u0cb9\u0ca8\u0c97\u0cb3\u0cc1 \u0cb8\u0cbe\u0cb2\u0cc1\u0c97\u0c9f\u0ccd\u0c9f\u0cbf \u0ca8\u0cbf\u0c82\u0ca4\u0cbf\u0ca6\u0ccd\u0ca6\u0cb5\u0cc1."], "title": "\u0c95\u0cc6\u0cc2\u0ca1\u0c97\u0cbf\u0ca8\u0ca4\u0ccd\u0ca4\u00a0\u0cb8\u0cb0\u0ccd\u0c95\u0cbe\u0cb0 \u0ca6\u0ccc\u0ca1\u0cc1;\u0c87\u0ca8\u0ccd\u0ca8\u0cc2 \u0ca8\u0cbf\u0c82\u0ca4\u0cbf\u0cb2\u0ccd\u0cb2 \u0c97\u0cc1\u0ca1\u0ccd\u0ca1\u0c97\u0cb3 \u0c95\u0cc1\u0cb8\u0cbf\u0ca4\u0ca6 \u0c86\u0ca4\u0c82\u0c95"},
{"url": "https://www.udayavani.com/kannada/news/state-news/317862/karnataka-heavy-rain-continues-to-lash-kodagu", "content": ["\u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0ca7\u0cbe\u0cb0\u0cbe\u0c95\u0cbe\u0cb0\u0cb5\u0cbe\u0c97\u0cbf \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6 \u0cae\u0cb3\u0cc6 \u0cb6\u0ca8\u0cbf\u0cb5\u0cbe\u0cb0 \u0c95\u0cc6\u0cc2\u0c82\u0c9a \u0cac\u0cbf\u0ca1\u0cc1\u0cb5\u0cc1 \u0c95\u0cc6\u0cc2\u0c9f\u0ccd\u0c9f\u0cbf\u0ca6\u0cc6. \u0c86\u0ca6\u0cb0\u0cc2 \u0cae\u0cb3\u0cc6\u0caf \u0ca8\u0c82\u0ca4\u0cb0\u0ca6 \u0cb5\u0cbf\u0c95\u0ccb\u0caa\u0c97\u0cb3\u0cc1 \u0cae\u0cc1\u0c82\u0ca6\u0cc1\u0cb5\u0cb0\u0cbf\u0ca6\u0cc7 \u0c87\u0cb5\u0cc6. \u0cb9\u0cc0\u0c97\u0cbe\u0c97\u0cbf \u0c95\u0cc6\u0cc2\u0ca1\u0c97\u0cbf\u0c97\u0cc6 \u0ca4\u0cc6\u0cb0\u0cb3\u0cbf\u0ca6\u0ccd\u0ca6 \u0cb8\u0cbf\u0c8e\u0c82 \u0c95\u0cc1\u0cae\u0cbe\u0cb0\u0cb8\u0ccd\u0cb5\u0cbe\u0cae\u0cbf \u0c85\u0cb5\u0cb0\u0cc1 \u0cb5\u0cc8\u0cae\u0cbe\u0ca8\u0cbf\u0c95 \u0cb8\u0cae\u0cc0\u0c95\u0ccd\u0cb7\u0cc6 \u0cae\u0cbe\u0ca1\u0cbf \u0caa\u0cb0\u0cbf\u0cb8\u0ccd\u0ca5\u0cbf\u0ca4\u0cbf \u0c85\u0cb5\u0cb2\u0ccb\u0c95\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0cad\u0cbe\u0cb0\u0ca4\u0cc0\u0caf \u0cb8\u0cc7\u0ca8\u0cc6 \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0ca6\u0cb2\u0ccd\u0cb2\u0cbf \u0ca4\u0cc6\u0cc2\u0ca1\u0c97\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0c85\u0caa\u0cbe\u0caf\u0ca6\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0cb0\u0cc1\u0cb5\u0cb5\u0cb0 \u0cb0\u0c95\u0ccd\u0cb7\u0ca3\u0cc6 \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0ca6\u0cc6. 70 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0cb8\u0ccd\u0ca5\u0cbe\u0caa\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c88 \u0cae\u0ca7\u0ccd\u0caf\u0cc6 \u0caa\u0ccd\u0cb0\u0cb5\u0cbe\u0cb9\u0ca6 \u0cae\u0cc1\u0ca8\u0ccd\u0ca8\u0cc6\u0c9a\u0ccd\u0c9a\u0cb0\u0cbf\u0c95\u0cc6 \u0c87\u0ca6\u0ccd\u0ca6\u0cb0\u0cc2 \u0cb8\u0cb0\u0ccd\u0c95\u0cbe\u0cb0 \u0c8f\u0c95\u0cc6 \u0c8e\u0c9a\u0ccd\u0c9a\u0cc6\u0ca4\u0ccd\u0ca4\u0cc1\u0c95\u0cc6\u0cc2\u0cb3\u0ccd\u0cb3\u0cb2\u0cbf\u0cb2\u0ccd\u0cb2 \u0c8e\u0c82\u0cac \u0caa\u0ccd\u0cb0\u0cb6\u0ccd\u0ca8\u0cc6 \u0c8e\u0ca6\u0ccd\u0ca6\u0cbf\u0ca6\u0cc6.", "\u0cae\u0ca1\u0cbf\u0c95\u0cc7\u0cb0\u0cbf/\u0cac\u0cc6\u0c82\u0c97\u0cb3\u0cc2\u0cb0\u0cc1: \u0cae\u0cb9\u0cbe\u0cae\u0cb3\u0cc6 \u0cb9\u0cbe\u0c97\u0cc2 \u0c8e\u0cb2\u0ccd\u0cb2\u0cc6\u0ca1\u0cc6 \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cbf \u0cad\u0caf\u0cbe\u0ca8\u0c95 \u0cb5\u0cbe\u0ca4\u0cbe\u0cb5\u0cb0\u0ca3 \u0cb8\u0cc3\u0cb7\u0ccd\u0c9f\u0cbf\u0caf\u0cbe\u0c97\u0cbf\u0ca6\u0ccd\u0ca6\u0cc1, \u0c9c\u0ca8\u0cb0 \u0cb0\u0c95\u0ccd\u0cb7\u0ca3\u0cc6\u0c97\u0cc6 \u0cad\u0cc2\u0cb8\u0cc7\u0ca8\u0cc6 \u0cb9\u0cbe\u0c97\u0cc2 \u0ca8\u0ccc\u0c95\u0cbe\u0caa\u0ca1\u0cc6 \u0ca7\u0cbe\u0cb5\u0cbf\u0cb8\u0cbf\u0ca6\u0cc6. \u0ca6\u0cc7\u0cb6\u0c95\u0ccd\u0c95\u0cc6 \u0cb9\u0cc6\u0c9a\u0ccd\u0c9a\u0cbf\u0ca8 \u0cb8\u0c82\u0c96\u0ccd\u0caf\u0cc6\u0caf \u0caf\u0ccb\u0ca7\u0cb0\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0cb0\u0cc1\u0cb5 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0c88\u0c97 \u0caf\u0ccb\u0ca7\u0cb0\u0cc7 \u0c86\u0cb8\u0cb0\u0cc6\u0caf\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6.", "\u0cae\u0c95\u0ccd\u0c95\u0c82\u0ca6\u0cc2\u0cb0\u0cc1, \u0cae\u0cc1\u0c95\u0ccb\u0ca1\u0ccd\u0cb2\u0cc1, \u0ca6\u0cc7\u0cb5\u0cb8\u0ccd\u0ca4\u0cc2\u0cb0\u0cc1, \u0c95\u0cbe\u0cb2\u0cc2\u0cb0\u0cc1, \u0cae\u0cc7\u0c98\u0ca4\u0cbe\u0cb3\u0cc1, \u0cb9\u0cc6\u0cac\u0ccd\u0cac\u0cc6\u0c9f\u0ccd\u0c9f\u0c97\u0cc7\u0cb0\u0cbf, \u0cae\u0cbe\u0c82\u0ca6\u0cb2\u0caa\u0c9f\u0ccd\u0c9f\u0cbf \u0c97\u0ccd\u0cb0\u0cbe\u0cae\u0c97\u0cb3 \u0c9c\u0ca8\u0cb0\u0ca8\u0ccd\u0ca8\u0cc1 \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c88\u0c97\u0cbe\u0c97\u0cbe\u0cb2\u0cc7 \u0c97\u0cc1\u0ca1\u0ccd\u0ca1 \u0c9c\u0cb0\u0cbf\u0ca6\u0cc1 \u0c88 \u0c97\u0ccd\u0cb0\u0cbe\u0cae\u0c97\u0cb3\u0cc1 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca6\u0cc1\u0c95\u0cc6\u0cc2\u0c82\u0ca1\u0cbf\u0cb5\u0cc6. \u0cb9\u0cb2\u0cb5\u0cc1 \u0cae\u0ca8\u0cc6\u0c97\u0cb3\u0cc1 \u0c95\u0cc6\u0cc2\u0c9a\u0ccd\u0c9a\u0cbf \u0cb9\u0ccb\u0c97\u0cbf\u0cb5\u0cc6. \u0c87\u0ca1\u0cc0 \u0cac\u0cc6\u0c9f\u0ccd\u0c9f\u0cb5\u0cc7 \u0c9c\u0cb0\u0cbf\u0ca6\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0cae\u0ca8\u0cc6\u0c97\u0cb3\u0cc1 \u0cae\u0ca3\u0ccd\u0ca3\u0cc1 \u0caa\u0cbe\u0cb2\u0cbe\u0c97\u0cbf\u0cb5\u0cc6. \u0cb9\u0cb2\u0cb5\u0cc1 \u0cae\u0c82\u0ca6\u0cbf \u0cac\u0cc6\u0c9f\u0ccd\u0c9f \u0c8f\u0cb0\u0cbf \u0c95\u0cc1\u0cb3\u0cbf\u0ca4\u0cbf\u0cb0\u0cc1\u0cb5 \u0cac\u0c97\u0ccd\u0c97\u0cc6 \u0cae\u0cbe\u0cb9\u0cbf\u0ca4\u0cbf \u0c87\u0ca6\u0cc6. \u0c86\u0ca6\u0cb0\u0cc6 \u0c85\u0cb2\u0ccd\u0cb2\u0cbf\u0c97\u0cc6 \u0c87\u0ca8\u0ccd\u0ca8\u0cc2 \u0ca4\u0cb2\u0cc1\u0caa\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cbf\u0cb2\u0ccd\u0cb2.", "\u0c95\u0cbe\u0cb2\u0ccd\u0ca8\u0ca1\u0cbf\u0c97\u0cc6\u0caf\u0cb2\u0ccd\u0cb2\u0cc7 \u0cb8\u0cbe\u0c97\u0cbf\u0ca6 60 \u0caf\u0ccb\u0ca7\u0cb0\u0cc1\u0c95\u0cc1\u0c97\u0ccd\u0cb0\u0cbe\u0cae\u0c97\u0cb3\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0c95\u0cc6\u0cc2\u0c82\u0ca1\u0cbf\u0cb0\u0cc1\u0cb5 \u0c97\u0ccd\u0cb0\u0cbe\u0cae\u0cb8\u0ccd\u0ca5\u0cb0\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cb2\u0cc1 \u0c86\u0c97\u0cae\u0cbf\u0cb8\u0cbf\u0cb0\u0cc1\u0cb5 \u0ca1\u0ccb\u0c97\u0ccd\u0cb0\u0cbe \u0cb0\u0cc6\u0c9c\u0ccd\u200c\u0cae\u0cc6\u0c82\u0c9f\u0ccd\u200c\u0ca8 60 \u0cb8\u0cc8\u0ca8\u0cbf\u0c95\u0cb0\u0cc1, \u0cad\u0cbe\u0cb0\u0ca4\u0cc0\u0caf \u0cb8\u0cc7\u0ca8\u0cbe \u0caa\u0ca1\u0cc6\u0caf \u0ca4\u0cbe\u0c82\u0ca4\u0ccd\u0cb0\u0cbf\u0c95 \u0cb5\u0cbf\u0cad\u0cbe\u0c97\u0ca6 73 \u0cb8\u0cc8\u0ca8\u0cbf\u0c95\u0cb0\u0cc1 \u0c9f\u0ccd\u0cb0\u0c95\u0ccd\u200c \u0cae\u0cc2\u0cb2\u0c95 \u0ca4\u0cc6\u0cb0\u0cb3\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0ca6\u0cc6 \u0c95\u0cbe\u0cb2\u0ccd\u0ca8\u0ca1\u0cbf\u0c97\u0cc6\u0caf\u0cb2\u0ccd\u0cb2\u0cc7 \u0cb8\u0cc1\u0cae\u0cbe\u0cb0\u0cc1 10 \u0c95\u0cbf.\u0cae\u0cc0. \u0ca6\u0cc2\u0cb0 \u0cb8\u0cbe\u0c97\u0cbf\u0ca6\u0ccd\u0ca6\u0cbe\u0cb0\u0cc6. \u0cae\u0c95\u0ccd\u0c95\u0c82\u0ca6\u0cc2\u0cb0\u0cc1, \u0cae\u0cc1\u0c95\u0ccd\u0c95\u0ccb\u0ca1\u0ccd\u0cb2\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9\u0ca6 \u0ca8\u0cc0\u0cb0\u0cc1 \u0c85\u0caa\u0cbe\u0caf\u0ca6 \u0cae\u0c9f\u0ccd\u0c9f \u0cae\u0cc0\u0cb0\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c97\u0ccd\u0cb0\u0cbe\u0cae\u0c97\u0cb3\u0ca8\u0ccd\u0ca8\u0cc1 \u0caa\u0ccd\u0cb0\u0cb5\u0cc7\u0cb6\u0cbf\u0cb8\u0cb2\u0cc1 \u0caf\u0ccb\u0ca7\u0cb0\u0cbf\u0c97\u0cc6 \u0c85\u0ca1\u0ccd\u0ca1\u0cbf\u0caf\u0cbe\u0c97\u0cbf\u0ca6\u0cc6. \u0cb9\u0c97\u0ccd\u0c97\u0c97\u0cb3\u0ca8\u0ccd\u0ca8\u0cc1 \u0c92\u0c82\u0ca6\u0cc1 \u0ca6\u0ca1\u0ca6\u0cbf\u0c82\u0ca6 \u0cae\u0ca4\u0ccd\u0ca4\u0cc2\u0c82\u0ca6\u0cc1 \u0ca6\u0ca1\u0c95\u0ccd\u0c95\u0cc6 \u0c85\u0cb3\u0cb5\u0ca1\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0cb8\u0c82\u0c95\u0cb7\u0ccd\u0c9f\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c97\u0ccd\u0cb0\u0cbe\u0cae\u0cb8\u0ccd\u0ca5\u0cb0\u0ca8\u0ccd\u0ca8\u0cc1 \u0cb9\u0c97\u0ccd\u0c97\u0ca6 \u0cb8\u0cb9\u0c95\u0cbe\u0cb0\u0ca6\u0cbf\u0c82\u0ca6\u0cb2\u0cc7 \u0ca4\u0cc1\u0c82\u0cac\u0cbf \u0cb9\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0c95\u0ccd\u0c95\u0c82\u0ca6\u0cc2\u0cb0\u0cc1 \u0cb9\u0cca\u0cb3\u0cc6\u0caf\u0cbf\u0c82\u0ca6 \u0ca6\u0cbe\u0c9f\u0cbf\u0cb8\u0cac\u0cc7\u0c95\u0cbe\u0c97\u0cbf\u0ca6\u0cc6.", "\u0c97\u0c82\u0c9c\u0cbf\u0c95\u0cc7\u0c82\u0ca6\u0ccd\u0cb0\u0cb5\u0cbe\u0ca6 \u0c9c\u0ca8\u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0c97\u0cb3 \u0cae\u0ca8\u0cc6\u0c85\u0cb2\u0ccd\u0cb2\u0cb2\u0ccd\u0cb2\u0cbf \u0cb0\u0cb8\u0ccd\u0ca4\u0cc6 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca4\u0c97\u0cc6\u0cc2\u0c82\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0c9c\u0ca8\u0cb0\u0cc1 \u0c85\u0cb5\u0c95\u0cbe\u0cb6 \u0c87\u0cb0\u0cc1\u0cb5 \u0c8e\u0ca4\u0ccd\u0ca4\u0cb0\u0ca6 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0ca8\u0cc6\u0cb0\u0cb5\u0cbf\u0c97\u0cbe\u0c97\u0cbf \u0c95\u0cbe\u0caf\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c87\u0ca8\u0ccd\u0ca8\u0cc1 \u0c9c\u0ca8\u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0c97\u0cb3\u0cc1 \u0c95\u0cc2\u0ca1 \u0caa\u0cb0\u0cbf\u0cb8\u0cb0\u0ca6 \u0c9c\u0ca8\u0cb0\u0ca8\u0ccd\u0ca8\u0cc1 \u0ca4\u0cae\u0ccd\u0cae \u0cae\u0ca8\u0cc6\u0c97\u0cc6 \u0c95\u0cb0\u0cc6\u0cb8\u0cbf \u0c85\u0cb2\u0ccd\u0cb2\u0cbf\u0caf\u0cc7 \u0c85\u0cb5\u0cb0\u0cbf\u0c97\u0cc6 \u0c86\u0cb9\u0cbe\u0cb0\u0ca6 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u00a0\u0cae\u0cc1\u0c95\u0ccd\u0c95\u0ccb\u0ca1\u0ccd\u0cb2\u0cc1 \u0c8a\u0cb0\u0cbf\u0ca8\u0cb5\u0cb0\u0cc7 \u0c86\u0ca6 \u0cb5\u0cbf\u0ca7\u0cbe\u0ca8 \u0caa\u0cb0\u0cbf\u0cb7\u0ca4\u0ccd\u200c \u0cb8\u0ca6\u0cb8\u0ccd\u0caf\u0cc6 \u0cb5\u0cc0\u0ca3\u0cbe \u0c85\u0c9a\u0ccd\u0c9a\u0caf\u0ccd\u0caf \u0c85\u0cb5\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cbf 300 \u0cae\u0c82\u0ca6\u0cbf, \u0c9c\u0cbf.\u0caa\u0c82 \u0cae\u0cbe\u0c9c\u0cbf \u0c85\u0ca7\u0ccd\u0caf\u0c95\u0ccd\u0cb7 \u0cb0\u0cb5\u0cbf \u0c95\u0cc1\u0cb6\u0cbe\u0cb2\u0caa\u0ccd\u0caa \u0c85\u0cb5\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cbf, \u0cb9\u0c82\u0c9a\u0cc6\u0c9f\u0ccd\u0c9f\u0cbf\u0cb0 \u0cae\u0ca8\u0cc1 \u0cae\u0cc1\u0ca6\u0ccd\u0ca6\u0caa\u0ccd\u0caa \u0c85\u0cb5\u0cb0 \u0cae\u0ca8\u0cc6\u0caf\u0cb2\u0ccd\u0cb2\u0cbf 250 \u0cae\u0c82\u0ca6\u0cbf, \u0cb8\u0cc2\u0cb0\u0ccd\u0cb2\u0cac\u0ccd\u0cac\u0cbf\u0caf \u0c85\u0c82\u0c97\u0ca1\u0cbf \u0cac\u0cb3\u0cbf 100 \u0cae\u0c82\u0ca6\u0cbf \u0c86\u0cb6\u0ccd\u0cb0\u0caf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6.", "\u0c9c\u0ca8\u0caa\u0ccd\u0cb0\u0ca4\u0cbf\u0ca8\u0cbf\u0ca7\u0cbf\u0c97\u0cb3 \u0ca6\u0c82\u0ca1\u0cc1\u0cae\u0cb9\u0cbe\u0cae\u0cb3\u0cc6, \u0cad\u0cc2\u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0cb8\u0c82\u0c95\u0cb7\u0ccd\u0c9f\u0c95\u0ccd\u0c95\u0cc6 \u0cb8\u0cbf\u0cb2\u0cc1\u0c95\u0cbf\u0cb0\u0cc1\u0cb5 \u0c95\u0cc6\u0cc2\u0ca1\u0c97\u0cbf\u0ca8 \u0c9c\u0ca8\u0cb0 \u0c85\u0cb9\u0cb5\u0cbe\u0cb2\u0cc1 \u0c86\u0cb2\u0cbf\u0cb8\u0cb2\u0cc1 \u0c95\u0cc7\u0c82\u0ca6\u0ccd\u0cb0 \u0cb9\u0cbe\u0c97\u0cc2 \u0cb0\u0cbe\u0c9c\u0ccd\u0caf \u0cb8\u0cb0\u0c95\u0cbe\u0cb0\u0c97\u0cb3 \u0cae\u0c82\u0ca4\u0ccd\u0cb0\u0cbf\u0c97\u0cb3\u0cc1, \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0cad\u0cc7\u0c9f\u0cbf \u0ca8\u0cc0\u0ca1\u0cb2\u0cc1 \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cc7\u0c82\u0ca6\u0ccd\u0cb0 \u0cb8\u0c9a\u0cbf\u0cb5 \u0ca1\u0cbf.\u0cb5\u0cbf.\u0cb8\u0ca6\u0cbe\u0ca8\u0c82\u0ca6 \u0c97\u0ccc\u0ca1 \u0c85\u0cb5\u0cb0\u0cc1, \u0c95\u0cc1\u0cb6\u0cbe\u0cb2\u0ca8\u0c97\u0cb0, \u0cb8\u0ccb\u0cae\u0cb5\u0cbe\u0cb0\u0caa\u0cc7\u0c9f\u0cc6, \u0cae\u0ca1\u0cbf\u0c95\u0cc7\u0cb0\u0cbf\u0c97\u0cc6 \u0cad\u0cc7\u0c9f\u0cbf \u0ca8\u0cc0\u0ca1\u0cbf \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c82\u0ca6 \u0cae\u0cbe\u0cb9\u0cbf\u0ca4\u0cbf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cc1, \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0ca8\u0ccd\u0ca8\u0cc1 \u0cad\u0cc7\u0c9f\u0cbf \u0cae\u0cbe\u0ca1\u0cbf \u0cad\u0cb0\u0cb5\u0cb8\u0cc6 \u0ca4\u0cc1\u0c82\u0cac\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0cbf\u0cb2\u0ccd\u0cb2\u0cbe \u0c89\u0cb8\u0ccd\u0ca4\u0cc1\u0cb5\u0cbe\u0cb0\u0cbf \u0cb8\u0c9a\u0cbf\u0cb5 \u0cb8\u0cbe.\u0cb0\u0cbe.\u0cae\u0cb9\u0cc7\u0cb6\u0ccd\u200c \u0c85\u0cb5\u0cb0\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cc7 \u0cb5\u0cbe\u0cb8\u0ccd\u0ca4\u0cb5\u0ccd\u0caf \u0cb9\u0cc2\u0ca1\u0cbf\u0ca6\u0ccd\u0ca6\u0cc1, \u0cb6\u0ca8\u0cbf\u0cb5\u0cbe\u0cb0 \u0cae\u0ca1\u0cbf\u0c95\u0cc7\u0cb0\u0cbf\u0caf \u0caa\u0cca\u0cb2\u0cc0\u0cb8\u0ccd\u200c \u0cae\u0cc8\u0ca4\u0ccd\u0cb0\u0cbf \u0cad\u0cb5\u0ca8, \u0cb2\u0c95\u0ccd\u0cb7\u0ccd\u0cae\u0cc0\u0ca8\u0cb0\u0cb8\u0cbf\u0c82\u0cb9 \u0c95\u0cb2\u0ccd\u0caf\u0cbe\u0ca3 \u0cae\u0c82\u0c9f\u0caa, \u0c93\u0c82\u0c95\u0cbe\u0cb0 \u0cb8\u0ca6\u0ca8\u0ca6\u0cb2\u0ccd\u0cb2\u0cbf \u0ca4\u0cc6\u0cb0\u0caf\u0cb2\u0cbe\u0c97\u0cbf\u0cb0\u0cc1\u0cb5 \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0 \u0c95\u0cc7\u0c82\u0ca6\u0ccd\u0cb0\u0c97\u0cb3\u0cbf\u0c97\u0cc6 \u0cad\u0cc7\u0c9f\u0cbf \u0ca8\u0cc0\u0ca1\u0cbf \u0caa\u0cb0\u0cbf\u0cb6\u0cc0\u0cb2\u0cbf\u0cb8\u0cbf\u0ca6\u0cb0\u0cb2\u0ccd\u0cb2\u0ca6\u0cc6, \u0cb8\u0ccd\u0ca5\u0cb3\u0ca6\u0cb2\u0ccd\u0cb2\u0cbf\u0ca6\u0ccd\u0ca6 \u0c85\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cbf\u0c82\u0ca6 \u0cae\u0cbe\u0cb9\u0cbf\u0ca4\u0cbf \u0caa\u0ca1\u0cc6\u0ca6\u0cc1 \u0c85\u0c97\u0ca4\u0ccd\u0caf \u0c95\u0ccd\u0cb0\u0cae \u0c95\u0cc8\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0c82\u0ca4\u0cc6 \u0cb8\u0cc2\u0c9a\u0ca8\u0cc6 \u0ca8\u0cc0\u0ca1\u0cbf\u0ca6\u0cb0\u0cc1.", "\u0cae\u0cc8\u0cb8\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4\u0ca6\u0cbf\u0c82\u0ca6 \u0cb8\u0cb9\u0c95\u0cbe\u0cb0\u0cb6\u0ca8\u0cbf\u0cb5\u0cbe\u0cb0 \u0cae\u0cc8\u0cb8\u0cc2\u0cb0\u0cc1 \u0c9c\u0cbf\u0cb2\u0ccd\u0cb2\u0cbe\u0ca1\u0cb3\u0cbf\u0ca4\u0ca6\u0cbf\u0c82\u0ca6 \u0c95\u0cc6\u0cc2\u0ca1\u0c97\u0cbf\u0c97\u0cc6 \u0cb5\u0cbf\u0cb5\u0cbf\u0ca7 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0cb0\u0cb5\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u00a0\u0cb8\u0cc1\u0cae\u0cbe\u0cb0\u0cc1 6000 \u0cb2\u0cc0.\u0ca8\u0cb7\u0ccd\u0c9f\u0cc1 \u00a0\u0cac\u0cbe\u0c9f\u0cb2\u0cbf \u0ca8\u0cc0\u0cb0\u0cc1, 20,000 \u0cb2\u0cc0.\u0ca8\u0cb7\u0ccd\u0c9f\u0cc1 \u0c95\u0ccd\u0caf\u0cbe\u0ca8\u0ccd\u200c \u0ca8\u0cc0\u0cb0\u0cc1, 200 \u0c9c\u0cae\u0c96\u0cbe\u0ca8, 40 \u0c95\u0cbe\u0caa\u0cc6\u00ec\u0c9f\u0ccd\u200c, 1000 \u0cb9\u0cca\u0ca6\u0cbf\u0c95\u0cc6/\u0c95\u0c82\u0cac\u0cb3\u0cbf, \u00a01000 \u0cac\u0cc6\u0ca1\u0ccd\u200c \u0cb8\u0ccd\u0caa\u0ccd\u0cb0\u0cc6\u0ca1\u0ccd\u200c, \u00a0500 \u0c9f\u0cb5\u0cb2\u0ccd\u200c, 500 \u0ca8\u0ccd\u0caf\u0cbe\u0caa\u0ccd\u200c \u0c95\u0cbf\u0ca8\u0ccd\u0cb8\u0ccd\u200c, 100 \u0cae\u0cc0\u0c9f\u0cb0\u0ccd\u200c\u0ca8 \u00a050 \u0cac\u0c82\u0ca1\u0cb2\u0ccd\u200c \u0cb0\u0ccb\u0caa\u0ccd\u200c, 120 \u0c9f\u0cbe\u0cb0\u0ccd\u0c9a\u0ccd\u200c, 1900 \u0caa\u0ccc\u0c82\u0ca1\u0ccd\u200c \u0cac\u0ccd\u0cb0\u0cc6\u0ca1\u0ccd\u200c, \u0ca1\u0cbe\u0c95\u0ccd\u0c9f\u0cb0\u0ccd\u200c\u0c97\u0cb3 \u0ca4\u0c82\u0ca1\u0c97\u0cb3\u0ca8\u0ccd\u0ca8\u0cc1 \u0cae\u0ca1\u0cbf\u0c95\u0cc7\u0cb0\u0cbf\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cbf\u0c95\u0cc6\u0cc2\u0ca1\u0cb2\u0cbe\u0c97\u0cbf\u0ca6\u0cc6. \u0c87\u0ca6\u0cb2\u0ccd\u0cb2\u0ca6\u0cc6 \u0ca6\u0cbe\u0ca8\u0cbf\u0c97\u0cb3\u0cc1 \u0ca8\u0cc0\u0ca1\u0cbf\u0cb0\u0cc1\u0cb5 \u0c92\u0c82\u0ca6\u0cc1 \u0c9f\u0ccd\u0cb0\u0c95\u0ccd\u200c\u0ca8\u0cb7\u0ccd\u0c9f\u0cc1 \u0c87\u0ca8\u0ccd\u0ca8\u0cbf\u0ca4\u0cb0 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc2 \u0cae\u0cc8\u0cb8\u0cc2\u0cb0\u0cbf\u0ca8\u0cbf\u0c82\u0ca6 \u0cb0\u0cb5\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0c95\u0cc6\u0cb5\u0cbf\u0c9c\u0cbf \u0cae\u0cc6\u0ca1\u0cbf\u0c95\u0cb2\u0ccd\u200c \u0c95\u0cbe\u0cb2\u0cc7\u0c9c\u0ccd\u200c \u0cb9\u0cc6\u0cb2\u0ccd\u0caa\u0ccd \u0ca1\u0cc6\u0cb8\u0ccd\u0c95\u0ccd\u0cb8\u0cc1\u0cb3\u0ccd\u0caf\u0ca6 \u0c95\u0cc6\u0cb5\u0cbf\u0c9c\u0cbf \u0cae\u0cc6\u0ca1\u0cbf\u0c95\u0cb2\u0ccd\u200c \u0c95\u0cbe\u0cb2\u0cc7\u0c9c\u0ccd\u200c \u0cae\u0ca4\u0ccd\u0ca4\u0cc1 \u0c86\u0cb8\u0ccd\u0caa\u0ca4\u0ccd\u0cb0\u0cc6 \u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0 \u0cb9\u0cc6\u0cb2\u0ccd\u0caa\u0ccd \u0ca1\u0cc6\u0cb8\u0ccd\u0c95\u0ccd \u0c86\u0cb0\u0c82\u0cad\u0cbf\u0cb8\u0cbf\u0ca6\u0ccd\u0ca6\u0cc1, \u0c89\u0c9a\u0cbf\u0ca4 \u0cb5\u0cc8\u0ca6\u0ccd\u0caf\u0c95\u0cc0\u0caf \u0c9a\u0cbf\u0c95\u0cbf\u0ca4\u0ccd\u0cb8\u0cc6 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6\u0cc6 .\u0cb8\u0cc1\u0cb3\u0ccd\u0caf\u0ca6 \u0c95\u0cc6\u0cb5\u0cbf\u0c9c\u0cbf \u0c86\u0cb8\u0ccd\u0caa\u0ca4\u0ccd\u0cb0\u0cc6\u0caf\u0cb2\u0ccd\u0cb2\u0cbf 2 \u0cb5\u0cbe\u0cb0\u0ccd\u0ca1\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cbe\u0c97\u0cbf \u0ca4\u0cc6\u0cb0\u0cc6\u0ca6\u0cbf\u0ca6\u0ccd\u0ca6\u0cc1, \u0c89\u0c9a\u0cbf\u0ca4 \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb8\u0cc7\u0cb5\u0cc6, \u0cb5\u0cb8\u0ca4\u0cbf, \u0c86\u0cb9\u0cbe\u0cb0\u0ca6 \u0cb8\u0ccc\u0cb2\u0cad\u0ccd\u0caf\u0c97\u0cb3\u0ca8\u0ccd\u0ca8\u0cc1 \u0c92\u0ca6\u0c97\u0cbf\u0cb8\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6.", "\u0cae\u0cbe\u0cb9\u0cbf\u0ca4\u0cbf\u0c97\u0cbe\u0c97\u0cbf \u0c88 \u0ca6\u0cc2\u0cb0\u0cb5\u0cbe\u0ca3\u0cbf \u0cb8\u0c82\u0c96\u0ccd\u0caf\u0cc6\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6 08257-235561, \u0cae\u0cca.7353756060. \u0c89\u0cb3\u0cbf\u0ca6\u0c82\u0ca4\u0cc6 \u0cae\u0ca1\u0cbf\u0c95\u0cc7\u0cb0\u0cbf \u0ca8\u0c97\u0cb0\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0cbf\u0c97\u0cc6 \u0c9c\u0cbf\u0cb2\u0ccd\u0cb2\u0cc6\u0caf \u0cb5\u0cc8\u0ca6\u0ccd\u0caf\u0cb0\u0cc1\u0c97\u0cb3\u0cc1 \u0ca4\u0cc6\u0cb0\u0cb3\u0cbf \u0cb8\u0ccd\u0cb5\u0caf\u0c82 \u0caa\u0ccd\u0cb0\u0cc7\u0cb0\u0ca3\u0cc6\u0caf\u0cbf\u0c82\u0ca6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cc6 \u0c9a\u0cbf\u0c95\u0cbf\u0ca4\u0ccd\u0cb8\u0cc6 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0cbf\u0cb2\u0ccd\u0cb2\u0cbe \u0c9a\u0cc7\u0c82\u0cac\u0cb0\u0ccd\u200c \u0c86\u0cab\u0ccd \u0c95\u0cbe\u0cae\u0cb0\u0ccd\u0cb8\u0ccd\u200c\u0ca8 \u0cb8\u0cad\u0cbe\u0c82\u0c97\u0ca3\u0ca6\u0cb2\u0ccd\u0cb2\u0cbf \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0cb5\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0caf\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cc1 \u0c88 \u0cb8\u0c82\u0c96\u0ccd\u0caf\u0cc6\u0caf\u0ca8\u0ccd\u0ca8\u0cc1 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6. \u0c95\u0cc6.\u0c8e\u0c82. \u0c97\u0ca3\u0cc7\u0cb6\u0ccd\u200c \u0cae\u0cca.9448384010.", "\u0c8a\u0cb0\u0cc1 \u0c8a\u0cb0\u0cc1\u0c97\u0cb3 \u0cb8\u0c82\u0caa\u0cb0\u0ccd\u0c95 \u0c95\u0ca1\u0cbf\u0ca4\u0cb0\u0cbe\u0cb7\u0ccd\u0c9f\u0ccd\u0cb0\u0cc0\u0caf \u0cb9\u0cc6\u0ca6\u0ccd\u0ca6\u0cbe\u0cb0\u0cbf 275\u0cb0\u0cb2\u0ccd\u0cb2\u0cbf \u0cae\u0c82\u0c97\u0cb3\u0cc2\u0cb0\u0cc1 \u0cb0\u0cb8\u0ccd\u0ca4\u0cc6\u0caf\u0cb2\u0ccd\u0cb2\u0cbf \u0c89\u0c82\u0c9f\u0cbe\u0ca6 \u0cad\u0cbe\u0cb0\u0cc0 \u0cad\u0cc2 \u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf \u0cb8\u0c82\u0caa\u0cb0\u0ccd\u0c95 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 \u0c95\u0cc6\u0cc2\u0ca1\u0c97\u0cbf\u0ca8 \u0c9c\u0cbf\u0cb2\u0ccd\u0cb2\u0cbe \u0c95\u0cc7\u0c82\u0ca6\u0ccd\u0cb0 \u0cae\u0ca1\u0cbf\u0c95\u0cc7\u0cb0\u0cbf \u0c88\u0c97 \u0c8e\u0cb2\u0ccd\u0cb2\u0cbe \u0cb0\u0cb8\u0ccd\u0ca4\u0cc6\u0c97\u0cb3 \u0cb8\u0c82\u0caa\u0cb0\u0ccd\u0c95\u0cb5\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0cc6. \u0cae\u0ca1\u0cbf\u0c95\u0cc7\u0cb0\u0cbf -\u0ca4\u0cbe\u0cb3\u0ca4\u0ccd\u200c \u0cae\u0ca8\u0cc6 \u0ca8\u0ca1\u0cc1\u0cb5\u0cc6 \u0cac\u0cb0\u0cc6 \u0c95\u0cc1\u0cb8\u0cbf\u0ca6\u0cbf\u0ca6\u0ccd\u0ca6\u0cb0\u0cc6, \u0cae\u0ca1\u0cbf\u0c95\u0cc7\u0cb0\u0cbf -\u0cb5\u0cc0\u0cb0\u0cbe\u0c9c\u0caa\u0cc7\u0c9f\u0cc6 \u00a0\u0cb0\u0cb8\u0ccd\u0ca4\u0cc6\u0c97\u0cc6 \u0cac\u0cc6\u0c9f\u0ccd\u0c9f \u0c95\u0cc1\u0cb8\u0cbf\u0ca6 \u0caa\u0cb0\u0cbf\u0ca3\u0cbe\u0cae \u0c86 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cc2 \u0cb5\u0cbe\u0cb9\u0ca8 \u0cb8\u0c82\u0c9a\u0cbe\u0cb0 \u0cb8\u0ccd\u0ca5\u0c97\u0cbf\u0ca4\u0c97\u0cc6\u0cc2\u0c82\u0ca1\u0cbf\u0ca6\u0cc6.", "\u0c9c\u0cbf\u0cb2\u0ccd\u0cb2\u0cc6\u0caf \u0cac\u0cb9\u0cc1\u0ca4\u0cc7\u0c95 \u0cb0\u0cb8\u0ccd\u0ca4\u0cc6\u0c97\u0cb3\u0cc1 \u0cac\u0c82\u0ca6\u0ccd\u200c \u0c86\u0c97\u0cbf\u0cb0\u0cc1\u0cb5 \u0caa\u0cb0\u0cbf\u0ca3\u0cbe\u0cae \u0c96\u0cbe\u0cb8\u0c97\u0cbf \u0cb9\u0cbe\u0c97\u0cc2 \u0cb0\u0cbe\u0c9c\u0ccd\u0caf \u0cb0\u0cb8\u0ccd\u0ca4\u0cc6 \u0cb8\u0cbe\u0cb0\u0cbf\u0c97\u0cc6 \u0cb8\u0c82\u0cb8\u0ccd\u0ca5\u0cc6\u0caf \u0cac\u0cb8\u0ccd\u200c \u0c97\u0cb3\u0cc1 \u0cb0\u0cb8\u0ccd\u0ca4\u0cc6\u0c97\u0cc6 \u0c87\u0cb3\u0cbf\u0ca6\u0cbf\u0cb2\u0ccd\u0cb2. \u0c86\u0ca6\u0cb0\u0cc6 \u0cae\u0cc8\u0cb8\u0cc2\u0cb0\u0cc1, \u0cac\u0cc6\u0c82\u0c97\u0cb3\u0cc2\u0cb0\u0cc1 \u0cae\u0cbe\u0cb0\u0ccd\u0c97\u0ca6\u0cb2\u0ccd\u0cb2\u0cbf \u0cac\u0cb8\u0ccd\u200c \u0cb8\u0c82\u0c9a\u0cbe\u0cb0\u0cb5\u0ca8\u0ccd\u0ca8\u0cc1 \u0cb6\u0ca8\u0cbf\u0cb5\u0cbe\u0cb0\u0ca6\u0cbf\u0c82\u0ca6 \u0c86\u0cb0\u0c82\u0cad\u0cbf\u0cb8\u0cb2\u0cbe\u0c97\u0cbf\u0ca6\u0cc6.", "\u0ca6\u0c95\u0ccd\u0cb7\u0cbf\u0ca3 \u0c95\u0cc6\u0cc2\u0ca1\u0c97\u0cbf\u0ca8\u0cb2\u0ccd\u0cb2\u0cc2 \u0cb8\u0c82\u0c9a\u0cbe\u0cb0 \u0c85\u0cb8\u0ccd\u0ca4\u0cb5\u0ccd\u0caf\u0cb8\u0ccd\u0ca4\u0ca6\u0c95\u0ccd\u0cb7\u0cbf\u0ca3 \u0c95\u0cc6\u0cc2\u0ca1\u0c97\u0cbf\u0ca8 \u0caa\u0ccb\u0c95\u0cb2\u0cca\u00a4\u00e0\u0ca1\u0cc1 \u0c8e\u0c82\u0cac\u0cb2\u0ccd\u0cb2\u0cbf \u0cac\u0cb0\u0cc6 \u0c95\u0cc1\u0cb8\u0cbf\u0ca4\u0c97\u0cc6\u0cc2\u0c82\u0ca1\u0cc1 \u0cb9\u0cc1\u0ca6\u0cbf\u0c95\u0cc7\u0cb0\u0cbf-\u0cb6\u0ccd\u0cb0\u0cc0\u0cae\u0c82\u0c97\u0cb2 \u0cb0\u0cb8\u0ccd\u0ca4\u0cc6 \u0cb8\u0c82\u0caa\u0cb0\u0ccd\u0c95 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0cc6. \u0cb0\u0cb8\u0ccd\u0ca4\u0cc6\u0caf \u0c92\u0c82\u0ca6\u0cc1 \u0cac\u0ca6\u0cbf \u0cb8\u0c82\u0caa\u0cc2\u0cb0\u0ccd\u0ca3\u0cb5\u0cbe\u0c97\u0cbf \u0c95\u0cc1\u0cb8\u0cbf\u0ca6\u0cbf\u0ca6\u0cc6. \u0caa\u0cb0\u0cbf\u0ca3\u0cbe\u0cae \u0cb8\u0ca3\u0ccd\u0ca3 \u0cb5\u0cbe\u0cb9\u0ca8\u0c97\u0cb3\u0cc1 \u0cae\u0cbe\u0ca4\u0ccd\u0cb0 \u0ca4\u0cc6\u0cb0\u0cb3\u0cc1\u0ca4\u0ccd\u0ca4\u0cbf\u0ca6\u0cc6. \u0caa\u0cb0\u0ccd\u0caf\u0cbe\u0caf \u0cae\u0cbe\u0cb0\u0ccd\u0c97\u0cb5\u0cbe\u0c97\u0cbf \u0c95\u0cbe\u0ca8\u0cc2\u0cb0\u0cc1 \u0cae\u0cc2\u0cb2\u0c95 \u0c95\u0cc1\u0c9f\u0ccd\u0c9f\u0c95\u0ccd\u0c95\u0cc6 \u0ca4\u0cc6\u0cb0\u0cb3\u0cac\u0cb9\u0cc1\u0ca6\u0cbe\u0c97\u0cbf\u0ca6\u0cc6.\u0cb2\u0c95\u0ccd\u0cb7\u0ccd\u0cae\u0ca3 \u0ca4\u0cc0\u0cb0\u0ccd\u0ca5 \u0caa\u0ccd\u0cb0\u0cb5\u0cbe\u0cb9 \u0cae\u0ca4\u0ccd\u0ca4\u0cc1 \u0c87\u0ca4\u0ccd\u0ca4\u0cc0\u0c9a\u0cc6\u0c97\u0cc6 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0cac\u0cbe\u0cb3\u0cc6\u0cb2\u0cc6 \u0cb9\u0ccb\u0cac\u0cb3\u0cbf\u0caf 6 \u0c97\u0ccd\u0cb0\u0cbe\u0cae\u0c97\u0cb3\u0cc1 \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cc1, \u0cb8\u0cc1\u0cae\u0cbe\u0cb0\u0cc1 16,718 \u0c8e\u0c95\u0cb0\u0cc6 \u0ca8\u0cbe\u0c9f\u0cbf \u0cae\u0cbe\u0ca1\u0cb2\u0cbe\u0ca6 \u0cad\u0ca4\u0ccd\u0ca4\u0ca6 \u0c97\u0ca6\u0ccd\u0ca6\u0cc6\u0c97\u0cb3\u0cc1 \u0cae\u0cc1\u0cb3\u0cc1\u0c97\u0ca1\u0cc6\u0caf\u0cbe\u0c97\u0cbf\u0ca6\u0cc6.", "\u0cac\u0cbe\u0cb3\u0cc6\u0cb2\u0cc6 \u0cb9\u0ccb\u0cac\u0cb3\u0cbf\u0c97\u0cc6 \u0c95\u0cc6\u0cc2\u0c9f\u0ccd\u0c9f\u0c97\u0cc7\u0cb0\u0cbf(2132.20 \u0c8e\u0c95\u0cb0\u0cc6 \u0cad\u0ca4\u0ccd\u0ca4\u0ca6 \u0c97\u0ca6\u0ccd\u0ca6\u0cc6), \u0ca8\u0cbf\u0c9f\u0ccd\u0c9f\u0cc2\u0cb0\u0cc1(3924.86), \u0ca6\u0cc7\u0cb5\u0ca8\u0cc2\u0cb0\u0cc1(2897.70) \u0cac\u0cbe\u0cb3\u0cc6\u0cb2\u0cc6(4040.52), \u0cac\u0cbf\u0cb3\u0cc2\u0cb0\u0cc1(2118.73) \u0cb9\u0cbe\u0c97\u0cc2 \u0cac\u0cc6\u0cb8\u0c97\u0cc2\u0cb0\u0cc1 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 1600.82 \u0c8e\u0c95\u0cb0\u0cc6 \u0cad\u0ca4\u0ccd\u0ca4\u0ca6 \u0c97\u0ca6\u0ccd\u0ca6\u0cc6\u0c97\u0cb3\u0cbf\u0ca6\u0ccd\u0ca6\u0cc1 \u0cac\u0cb9\u0cc1\u0ca4\u0cc7\u0c95 \u0ca8\u0cbe\u0c9f\u0cbf \u0c95\u0cbe\u0cb0\u0ccd\u0caf \u0cae\u0cbe\u0ca1\u0cb2\u0cbe\u0c97\u0cbf\u0ca4\u0ccd\u0ca4\u0cc1 \u0c8e\u0ca8\u0ccd\u0ca8\u0cb2\u0cbe\u0c97\u0cbf\u0ca6\u0cc6. \u0c85\u0c82\u0ca6\u0cbe\u0c9c\u0cc1 4-5 \u0ca4\u0cbf\u0c82\u0c97\u0cb3\u0cbf\u0ca8\u0cb2\u0ccd\u0cb2\u0cbf \u0c95\u0c9f\u0cbe\u0cb5\u0cbf\u0c97\u0cc6 \u0cac\u0cb0\u0cc1\u0cb5 \u0c87\u0c82\u0c9f\u0cbe\u0ca8\u0ccd\u200c, \u0c95\u0cc6\u0caa\u0cbf\u0c86\u0cb0\u0ccd\u200c-1, \u0c85\u0ca4\u0cbf\u0cb0\u0cbe \u0cb9\u0cbe\u0c97\u0cc2 \u0ca4\u0cc1\u0c82\u0c97\u0cbe \u0cad\u0ca4\u0ccd\u0ca4\u0cb5\u0ca8\u0ccd\u0ca8\u0cc1 \u0cac\u0cbf\u0ca4\u0ccd\u0ca4\u0ca8\u0cc6 \u0cae\u0cbe\u0ca1\u0cbf\u0ca6\u0ccd\u0ca6\u0cc1 \u0c87\u0ca6\u0cc0\u0c97 \u0caa\u0ccd\u0cb0\u0cb5\u0cbe\u0cb9\u0ca6\u0cbf\u0c82\u0ca6 \u0ca4\u0cc0\u0cb5\u0ccd\u0cb0 \u0ca8\u0cb7\u0ccd\u0c9f \u0c89\u0c82\u0c9f\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0c88 \u0cad\u0cbe\u0c97\u0ca6 \u0cb0\u0cc8\u0ca4\u0cb0\u0cc1 \u0c86\u0ca4\u0c82\u0c95 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb2\u0c95\u0ccd\u0cb7\u0ccd\u0cae\u0ca3 \u0ca4\u0cc0\u0cb0\u0ccd\u0ca5 \u0caa\u0ccd\u0cb0\u0cb5\u0cbe\u0cb9\u0ca6 \u0cb9\u0cbf\u0ca8\u0ccd\u0ca8\u0cc6\u0cb2\u0cc6 \u0c95\u0cbe\u0ca8\u0cc2\u0cb0\u0cc1 \u0cb8\u0cc7\u0ca4\u0cc1\u0cb5\u0cc6 \u0c95\u0cc1\u0cb8\u0cbf\u0caf\u0cc1\u0cb5 \u0cad\u0cc0\u0ca4\u0cbf \u0c87\u0ca6\u0cc6 \u0c8e\u0c82\u0ca6\u0cc1 \u0c97\u0ccd\u0cb0\u0cbe\u0cae\u0cb8\u0ccd\u0ca5\u0cb0\u0cc1 \u0c86\u0ca4\u0c82\u0c95 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc7\u0ca4\u0cc1\u0cb5\u0cc6\u0caf \u0c87\u0cac\u0ccd\u0cac\u0ca6\u0cbf\u0caf\u0cb2\u0ccd\u0cb2\u0cbf\u0caf\u0cc2 \u0cac\u0cbf\u0cb0\u0cc1\u0c95\u0cc1 \u0cb9\u0cc6\u0c9a\u0ccd\u0c9a\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cc1, \u0c87\u0ca6\u0cc0\u0c97 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0cb3\u0cc6 \u0cb9\u0cbe\u0c97\u0cc2 \u0caa\u0ccd\u0cb0\u0cb5\u0cbe\u0cb9\u0c95\u0ccd\u0c95\u0cc6 \u0cb8\u0cbf\u0cb2\u0cc1\u0c95\u0cbf \u0cb8\u0cc7\u0ca4\u0cc1\u0cb5\u0cc6\u0c97\u0cc6 \u0ca4\u0cc0\u0cb5\u0ccd\u0cb0 \u0cb9\u0cbe\u0ca8\u0cbf \u0cb8\u0c82\u0cad\u0cb5\u0cbf\u0cb8\u0cc1\u0cb5 \u0cb8\u0cbe\u0ca7\u0ccd\u0caf\u0ca4\u0cc6 \u0c87\u0ca6\u0cc6 \u0c8e\u0ca8\u0ccd\u0ca8\u0cb2\u0cbe\u0c97\u0cbf\u0ca6\u0cc6.", "\u0cac\u0cc6\u0c95\u0ccd\u0c95\u0cc6\u0cb8\u0cca\u0ca1\u0cc2\u0cb0\u0cc1, \u0c95\u0ccb\u0ca4\u0cc2\u0cb0\u0cc1, \u0c95\u0cbe\u0ca8\u0cc2\u0cb0\u0cc1 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf\u0cb2\u0ccd\u0cb2\u0cbf \u0cb8\u0cc1\u0cae\u0cbe\u0cb0\u0cc1 300 \u0c8e\u0c95\u0cb0\u0cc6 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0ca8\u0cbe\u0c9f\u0cbf \u0cae\u0cbe\u0ca1\u0cb2\u0cbe\u0c97\u0cbf\u0ca6\u0ccd\u0ca6\u0cc1, \u0cb2\u0c95\u0ccd\u0cb7\u0ccd\u0cae\u0ca3 \u0ca4\u0cc0\u0cb0\u0ccd\u0ca5 \u0caa\u0ccd\u0cb0\u0cb5\u0cbe\u0cb9\u0ca6\u0cbf\u0c82\u0ca6\u0cbe\u0c97\u0cbf \u0cb0\u0cc8\u0ca4\u0cb0\u0cc1 \u0ca4\u0cc0\u0cb5\u0ccd\u0cb0 \u0ca8\u0cb7\u0ccd\u0c9f \u0c85\u0ca8\u0cc1\u0cad\u0cb5\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cb3\u0cc6\u0cc6\u0ca6 \u0c95\u0cc6\u0cb2 \u0ca6\u0cbf\u0ca8\u0c97\u0cb3\u0cbf\u0c82\u0ca6 \u0cb8\u0cc1\u0cb0\u0cbf\u0caf\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cad\u0cbe\u0cb0\u0cc0 \u0cae\u0cb3\u0cc6\u0caf\u0cbf\u0c82\u0ca6 \u0ca6\u0c95\u0ccd\u0cb7\u0cbf\u0ca3 \u0c95\u0cc6\u0cc2\u0ca1\u0c97\u0cbf\u0ca8 \u0caa\u0ccd\u0cb0\u0cae\u0cc1\u0c96 \u0cb5\u0cbe\u0ca3\u0cbf\u0c9c\u0ccd\u0caf \u0c95\u0cc7\u0c82\u0ca6\u0ccd\u0cb0 \u0c97\u0ccb\u0ca3\u0cbf\u0c95\u0cc6\u0cc2\u0caa\u0ccd\u0caa\u0cb2\u0cbf\u0ca8 \u0c95\u0cc0\u0cb0\u0cc6 \u0cb9\u0cca\u0cb3\u0cc6\u0caf\u0cb2\u0ccd\u0cb2\u0cbf \u0caa\u0ccd\u0cb0\u0cb5\u0cbe\u0cb9\u0cb5\u0cc7\u0cb0\u0ccd\u0caa\u0c9f\u0ccd\u0c9f\u0cc1 \u0c86\u0ca4\u0c82\u0c95\u0cb5\u0ca8\u0ccd\u0ca8\u0cc1 \u0cb8\u0cc3\u0cb7\u0ccd\u0c9f\u0cbf\u0cb8\u0cbf\u0ca6\u0cc6.", "\u0cae\u0cc1\u0ca6\u0ccd\u0cb0\u0ca3\u0cb5\u0ca8\u0ccd\u0ca8\u0cc7 \u0ca8\u0cbf\u0cb2\u0ccd\u0cb2\u0cbf\u0cb8\u0cbf\u0ca6 \u0cb6\u0c95\u0ccd\u0ca4\u0cbf\u0cae\u0cb9\u0cbe\u0cae\u0cb3\u0cc6\u0caf \u0c86\u0cb0\u0ccd\u0cad\u0c9f\u0c95\u0ccd\u0c95\u0cc6 \u0caa\u0ca4\u0ccd\u0cb0\u0cbf\u0c95\u0cbe \u0c95\u0c9a\u0cc7\u0cb0\u0cbf \u0cb9\u0cbe\u0c97\u0cc2 \u0cae\u0cc1\u0ca6\u0ccd\u0cb0\u0ca3 \u0caf\u0c82\u0ca4\u0ccd\u0cb0 \u0cb9\u0cbe\u0ca8\u0cbf\u0c97\u0cc0\u0ca1\u0cbe\u0c97\u0cbf\u0cb0\u0cc1\u0cb5 \u0c98\u0c9f\u0ca8\u0cc6 \u0c95\u0cc2\u0ca1 \u0c88 \u0cae\u0cb9\u0cbe\u0cae\u0cb3\u0cc6\u0caf\u0cb2\u0ccd\u0cb2\u0cbf \u0ca8\u0ca1\u0cc6\u0ca6\u0cbf\u0ca6\u0cc6. \u0cb8\u0cc1\u0cae\u0cbe\u0cb0\u0cc1 60 \u0cb5\u0cb0\u0ccd\u0cb7\u0c97\u0cb3 \u0c87\u0ca4\u0cbf\u0cb9\u0cbe\u0cb8 \u0cb9\u0cca\u0c82\u0ca6\u0cbf\u0cb0\u0cc1\u0cb5 \u0c95\u0cc6\u0cc2\u0ca1\u0c97\u0cbf\u0ca8 \u0cb6\u0c95\u0ccd\u0ca4\u0cbf \u0ca6\u0cbf\u0ca8 \u0caa\u0ca4\u0ccd\u0cb0\u0cbf\u0c95\u0cc6\u0caf \u0cae\u0ca1\u0cbf\u0c95\u0cc7\u0cb0\u0cbf\u0caf \u0caa\u0ccd\u0cb0\u0ca7\u0cbe\u0ca8 \u0c95\u0c9a\u0cc7\u0cb0\u0cbf \u0c9c\u0cb2\u0cbe\u0cb5\u0cc3\u0ca4\u0c97\u0cc6\u0cc2\u0c82\u0ca1\u0cc1 \u0cae\u0cc1\u0ca6\u0ccd\u0cb0\u0ca3\u0cb5\u0cc7 \u0cb8\u0ccd\u0ca5\u0c97\u0cbf\u0ca4\u0c97\u0cc6\u0cc2\u0c82\u0ca1\u0cbf\u0ca6\u0cc6. \u0c95\u0c9a\u0cc7\u0cb0\u0cbf\u0caf \u0c8e\u0ca6\u0cc1\u0cb0\u0cc1 \u0cad\u0cbe\u0c97\u0ca6 \u0cac\u0cb0\u0cc6\u0caf\u0cca\u0c82\u0ca6\u0cc1 \u0c95\u0cc1\u0cb8\u0cbf\u0ca6 \u0caa\u0cb0\u0cbf\u0ca3\u0cbe\u0cae \u0ca4\u0ccb\u0ca1\u0cbf\u0ca8 \u0ca8\u0cc0\u0cb0\u0cc1 \u0cb0\u0cb8\u0ccd\u0ca4\u0cc6\u0c97\u0cc6 \u0cb9\u0cb0\u0cbf\u0ca6\u0cc1 \u0cb6\u0c95\u0ccd\u0ca4\u0cbf \u0c95\u0cbe\u0cb0\u0ccd\u0caf\u0cbe\u0cb2\u0caf\u0cb5\u0ca8\u0ccd\u0ca8\u0cc1 \u0cb5\u0ccd\u0caf\u0cbe\u0caa\u0cbf\u0cb8\u0cbf\u0ca6\u0cc6. \u0ca8\u0ccb\u0ca1\u0cc1\u0ca8\u0ccb\u0ca1\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0c82\u0ca4\u0cc6 \u0c95\u0c9f\u0ccd\u0c9f\u0ca1\u0ca6 \u0ca4\u0cc1\u0c82\u0cac\u0cbe \u0ca8\u0cc0\u0cb0\u0cc1 \u0ca4\u0cc1\u0c82\u0cac\u0cbf \u0cb8\u0cbf\u0cac\u0ccd\u0cac\u0c82\u0ca6\u0cbf\u0c97\u0cb3\u0cc1 \u0c85\u0caa\u0cbe\u0caf\u0c95\u0ccd\u0c95\u0cc6 \u0cb8\u0cbf\u0cb2\u0cc1\u0c95\u0cc1\u0cb5 \u0cb9\u0c82\u0ca4\u0ca6\u0cb2\u0ccd\u0cb2\u0cbf \u0cb5\u0cbf\u0caa\u0ca4\u0ccd\u0ca4\u0cc1 \u0ca8\u0cbf\u0cb0\u0ccd\u0cb5\u0cb9\u0ca3\u0cbe \u0ca6\u0cb3\u0ca6 \u0cb8\u0cbf\u0cac\u0ccd\u0cac\u0c82\u0ca6\u0cbf\u0c97\u0cb3\u0cc1 \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0c86\u0c97\u0cae\u0cbf\u0cb8\u0cbf \u0cb0\u0c95\u0ccd\u0cb7\u0ca3\u0cc6 \u0cae\u0cbe\u0ca1\u0cbf\u0ca6\u0cb0\u0cc1.", "\u0c86\u0ca6\u0cb0\u0cc6 \u0cb2\u0c95\u0ccd\u0cb7\u0cbe\u0c82\u0ca4\u0cb0 \u0cb0\u0cc2\u0caa\u0cbe\u0caf\u0cbf \u0cae\u0ccc\u0cb2\u0ccd\u0caf\u0ca6 \u0cae\u0cc1\u0ca6\u0ccd\u0cb0\u0ca3 \u0caf\u0c82\u0ca4\u0ccd\u0cb0 \u0cb8\u0c82\u0caa\u0cc2\u0cb0\u0ccd\u0ca3 \u0cb9\u0cbe\u0ca8\u0cbf\u0c97\u0cc0\u0ca1\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0cc1\u0cae\u0cbe\u0cb0\u0cc1 10 \u0cb2\u0c95\u0ccd\u0cb7 \u0cb0\u0cc2. \u0ca8\u0cb7\u0ccd\u0c9f \u0cb8\u0c82\u0cad\u0cb5\u0cbf\u0cb8\u0cbf\u0ca6\u0cc6 \u0c8e\u0c82\u0ca6\u0cc1 \u0cb6\u0c95\u0ccd\u0ca4\u0cbf \u0ca6\u0cbf\u0ca8\u0caa\u0ca4\u0ccd\u0cb0\u0cbf\u0c95\u0cc6\u0caf \u0caa\u0ccd\u0cb0\u0ca7\u0cbe\u0ca8 \u0cb8\u0c82\u0caa\u0cbe\u0ca6\u0c95 \u0c9c\u0cbf.\u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0c85\u0cb5\u0cb0\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0cb8\u0cc1\u0cae\u0cbe\u0cb0\u0cc1 \u0c92\u0c82\u0ca6\u0cc1 \u0cb5\u0cbe\u0cb0 \u0c95\u0cbe\u0cb2 \u0caa\u0ca4\u0ccd\u0cb0\u0cbf\u0c95\u0cc6 \u0cae\u0cc1\u0ca6\u0ccd\u0cb0\u0ca3\u0c97\u0cc6\u0cc2\u0cb3\u0ccd\u0cb3\u0cc1\u0cb5\u0cc1\u0ca6\u0cc1 \u0c85\u0cb8\u0cbe\u0ca7\u0ccd\u0caf\u0cb5\u0cc6\u0c82\u0ca6\u0cc1 \u0c85\u0cb5\u0cb0\u0cc1 \u0cac\u0cc7\u0cb8\u0cb0 \u0cb5\u0ccd\u0caf\u0c95\u0ccd\u0ca4\u0caa\u0ca1\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c95\u0cb3\u0cc6\u0ca6 60 \u0cb5\u0cb0\u0ccd\u0cb7\u0c97\u0cb3\u0cb2\u0ccd\u0cb2\u0cbf \u0cb8\u0cc1\u0ca6\u0cc0\u0cb0\u0ccd\u0c98\u200c \u0ca6\u0cbf\u0ca8\u0c97\u0cb3\u0cb5\u0cb0\u0cc6\u0c97\u0cc6 \u0caa\u0ca4\u0ccd\u0cb0\u0cbf\u0c95\u0cc6 \u0cae\u0cc1\u0ca6\u0ccd\u0cb0\u0ca3\u0c97\u0cc6\u0cc2\u0cb3\u0ccd\u0cb3\u0ca6\u0cc6 \u0c87\u0cb0\u0cc1\u0cb5\u0cc1\u0ca6\u0cc1 \u0c87\u0ca6\u0cc7 \u0cae\u0cca\u0ca6\u0cb2\u0cc6\u0c82\u0ca6\u0cc1 \u0cb0\u0cbe\u0c9c\u0cc7\u0c82\u0ca6\u0ccd\u0cb0 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "\u0caa\u0cc2\u0cb0\u0ccd\u0ca3 \u0c95\u0cbe\u0cab\u0cbf \u0ca4\u0ccb\u0c9f \u0cae\u0cbe\u0caf!\u0c95\u0cc6\u0cb2\u0cb5\u0cc6\u0cc2\u0c82\u0ca6\u0cc1 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf \u0caf\u0cbe\u0cb5 \u0cae\u0cbe\u0ca6\u0cb0\u0cbf\u0caf\u0cb2\u0ccd\u0cb2\u0cbf \u0cad\u0cc2 \u0c95\u0cc1\u0cb8\u0cbf\u0ca4 \u0cb8\u0c82\u0cad\u0cb5\u0cbf\u0cb8\u0cbf\u0ca6\u0cc6 \u0c8e\u0c82\u0ca6\u0cb0\u0cc6 \u0c8e\u0c95\u0cb0\u0cc6\u0c97\u0c9f\u0ccd\u0c9f\u0cb2\u0cc6 \u0cb5\u0ccd\u0caf\u0cbe\u0caa\u0ccd\u0ca4\u0cbf\u0caf \u0caa\u0cc2\u0cb0\u0ccd\u0ca4\u0cbf \u0c95\u0cbe\u0cab\u0cbf \u0ca4\u0ccb\u0c9f\u0c97\u0cb3\u0cb2\u0ccd\u0cb2\u0cbf \u0c92\u0c82\u0ca6\u0cc1 \u0c97\u0cbf\u0ca1\u0cb5\u0cc2 \u0c95\u0cbe\u0ca3 \u0cb8\u0cbf\u0c97\u0ca6\u0cb7\u0ccd\u0c9f\u0cc1 \u0cb8\u0cb0\u0ccd\u0cb5 \u0ca8\u0cbe\u0cb6\u0cb5\u0cbe\u0c97\u0cbf\u0ca6\u0cc6. \u0ca4\u0ccb\u0c9f, \u0cae\u0ca8\u0cc6, \u0c95\u0cc6\u0cc2\u0c9f\u0ccd\u0c9f\u0cbf\u0c97\u0cc6\u0c97\u0cb3\u0cc6\u0cb2\u0ccd\u0cb2 \u0c8e\u0cb2\u0ccd\u0cb2\u0cbf\u0c82\u0ca6 \u0c8e\u0cb2\u0ccd\u0cb2\u0cc6\u0cb2\u0ccd\u0cb2\u0cbf\u0c97\u0cc6\u0cc2 \u0c9a\u0cb2\u0cbf\u0cb8\u0cbf\u0cb5\u0cc6. \u0cae\u0ca8\u0cc6 \u0cae\u0ca0 \u0c87\u0ca6\u0ccd\u0ca6\u0cb2\u0ccd\u0cb2\u0cbf \u0cac\u0c9f\u0cbe\u0cac\u0caf\u0cb2\u0cc1 \u0cae\u0cc8\u0ca6\u0cbe\u0ca8\u0ca6\u0c82\u0ca4\u0cbf\u0ca6\u0cc6. \u0c88 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cb2\u0ccd\u0cb2\u0cbf\u0ca6\u0ccd\u0ca6 \u0c9c\u0ca8\u0cb0 \u0cb8\u0ccd\u0ca5\u0cbf\u0ca4\u0cbf\u0c97\u0ca4\u0cbf \u0c8f\u0ca8\u0cc6\u0c82\u0ca6\u0cc1 \u0c87\u0ca8\u0ccd\u0ca8\u0cc2 \u0c97\u0cc6\u0cc2\u0ca4\u0ccd\u0ca4\u0cbe\u0c97\u0cbf\u0cb2\u0ccd\u0cb2.", "\u0c95\u0cc6\u0cc2\u0ca1\u0c97\u0cbf\u0ca8 \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0\u0cbf\u0c97\u0cc6 \u0cb8\u0cb9\u0cbe\u0caf\u0cae\u0cb3\u0cc6\u0caf\u0cbf\u0c82\u0ca6 \u0ca4\u0cc6\u0cc2\u0c82\u0ca6\u0cb0\u0cc6\u0c97\u0cc6\u0cc2\u0cb3\u0c97\u0cbe\u0c97\u0cbf\u0cb0\u0cc1\u0cb5 \u0c95\u0cc6\u0cc2\u0ca1\u0c97\u0cbf\u0ca8 \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0 \u0ca8\u0cc6\u0cb0\u0cb5\u0cbf\u0c97\u0cc6 \u0ca8\u0c97\u0cb0\u0ca6 \u0cb5\u0cbf\u0cb5\u0cbf\u0ca7 \u0cb8\u0c82\u0c98 \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0cb9\u0cbe\u0c97\u0cc2 \u0cb8\u0c82\u0c98\u0c9f\u0ca8\u0cc6\u0c97\u0cb3\u0cc1 \u0cb8\u0ccd\u0caa\u0c82\u0ca6\u0cbf\u0cb8\u0cbf\u0ca6\u0ccd\u0ca6\u0cc1 \u0c85\u0c97\u0ca4\u0ccd\u0caf\u0cb5\u0cbf\u0cb0\u0cc1\u0cb5 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cbf\u0cb8\u0cc1\u0cb5 \u0c95\u0cbe\u0cb0\u0ccd\u0caf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb5\u0cc6. \u0c96\u0cbe\u0cb8\u0c97\u0cbf \u0c95\u0c82\u0caa\u0cc6\u0ca8\u0cbf\u0c97\u0cb3\u0cc1, \u0cb5\u0cbf\u0cb5\u0cbf\u0ca7 \u0cb8\u0c82\u0c98 \u0cb8\u0c82\u0cb8\u0ccd\u0ca5\u0cc6\u0c97\u0cb3\u0cc1 \u0c9c\u0ca4\u0cc6\u0c97\u0cc2\u0ca1\u0cbf \u0cb9\u0cbe\u0cb2\u0cc1, \u0cb9\u0cbe\u0cb2\u0cbf\u0ca8 \u0caa\u0cc1\u0ca1\u0cbf, \u0cac\u0ccd\u0cb2\u0cbe\u0c82\u0c95\u0cc6\u0c9f\u0ccd\u200c, \u0c89\u0ca1\u0cc1\u0caa\u0cc1\u0c97\u0cb3\u0cc1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cb9\u0cb2\u0cb5\u0cc1 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc1\u0cb9\u0cbf\u0cb8\u0cc1\u0ca4\u0ccd\u0ca4\u0cbf\u0ca6\u0ccd\u0ca6\u0cbe\u0cb0\u0cc6.", "\u0cac\u0cc6\u0c82\u0c97\u0cb3\u0cc2\u0cb0\u0cc1 \u0caa\u0ccd\u0cb0\u0cb5\u0cbe\u0cb8\u0cbf \u0cb5\u0cbe\u0cb9\u0ca8 \u0cae\u0cbe\u0cb2\u0cc0\u0c95\u0cb0 \u0cb8\u0c82\u0c98 \u00a0\u0c95\u0cc6\u0cc2\u0ca1\u0c97\u0cbf\u0ca8 \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0\u0cbf\u0c97\u0cc6 \u0ca8\u0cc6\u0cb0\u0cb5\u0cc1 \u0c95\u0cc7\u0c82\u0ca6\u0ccd\u0cb0 \u0cb8\u0cb9 \u0ca4\u0cc6\u0cb0\u0cc6\u0ca6\u0cbf\u0ca6\u0ccd\u0ca6\u0cc1 \u0cac\u0cc6\u0cb3\u0c97\u0ccd\u0c97\u0cc6\u0caf\u0cbf\u0c82\u0ca6 \u0ca8\u0cc2\u0cb0\u0cbe\u0cb0\u0cc1 \u0cae\u0c82\u0ca6\u0cbf \u00a0\u0ca4\u0cc6\u0cb0\u0cb3\u0cbf \u0c85\u0c97\u0ca4\u0ccd\u0caf \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0ca1\u0cbf\u0ca6\u0ccd\u0ca6\u0cbe\u0cb0\u0cc6. 300\u0c95\u0ccd\u0c95\u0cc2 \u0c85\u0ca7\u0cbf\u0c95 \u0c85\u0c95\u0ccd\u0c95\u0cbf\u0cae\u0cc2\u0c9f\u0cc6, 700\u0c95\u0ccd\u0c95\u0cc2 \u0c85\u0ca7\u0cbf\u0c95 \u0cac\u0ccd\u0cb2\u0cbe\u0c82\u0c95\u0cc6\u0c9f\u0ccd\u200c \u0cae\u0ca4\u0ccd\u0ca4\u0cc1 \u0cac\u0c9f\u0ccd\u0c9f\u0cc6\u0c97\u0cb3\u0ca8\u0ccd\u0ca8\u0cc1 \u0cb9\u0cbe\u0c97\u0cc2 700 \u0cb2\u0cc0\u0c9f\u0cb0\u0ccd\u200c \u0c97\u0cc1\u0ca1\u0ccd\u200c \u0cb2\u0cc8\u0cab\u0ccd \u0cb9\u0cbe\u0cb2\u0cc1 \u0cae\u0ca4\u0ccd\u0ca4\u0cc1 \u0cb9\u0cbe\u0cb2\u0cbf\u0ca8 \u0caa\u0cc1\u0ca1\u0cbf \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cb9\u0cb2\u0cb5\u0cc1 \u0cae\u0c82\u0ca6\u0cbf \u0cb9\u0ca3 \u0cb8\u0cb9 \u0ca6\u0cc7\u0ca3\u0cbf\u0c97\u0cc6\u0caf\u0cbe\u0c97\u0cbf \u0ca8\u0cc0\u0ca1\u0cbf\u0ca6\u0ccd\u0ca6\u0cc1 \u0c85\u0ca6\u0cb0\u0cbf\u0c82\u0ca6 \u0ca6\u0cbf\u0ca8\u0cb8\u0cbf \u0caa\u0ca6\u0cbe\u0cb0\u0ccd\u0ca5\u0c97\u0cb3\u0ca8\u0ccd\u0ca8\u0cc1 \u0c96\u0cb0\u0cc0\u0ca6\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0caa\u0ccd\u0cb0\u0cb5\u0cbe\u0cb8\u0cbf \u0cb5\u0cbe\u0cb9\u0ca8 \u0cae\u0cbe\u0cb2\u0cc0\u0c95\u0cb0 \u0cb8\u0c82\u0c98\u0ca6 \u0caa\u0ca6\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3\u0cc1 \u0ca4\u0cbf\u0cb3\u0cbf\u0cb8\u0cbf\u0ca6\u0cb0\u0cc1.", "\u0ca8\u0cc6\u0cb0\u0cb5\u0cc1 \u0c95\u0cc7\u0c82\u0ca6\u0ccd\u0cb0\u0ca6\u0cb2\u0ccd\u0cb2\u0cbf \u0cb8\u0c82\u0c97\u0ccd\u0cb0\u0cb9\u0cb5\u0cbe\u0ca6 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0c98\u0ca6 \u0cb5\u0cbe\u0cb9\u0ca8\u0c97\u0cb3 \u0cae\u0cc2\u0cb2\u0c95 \u0cb6\u0ca8\u0cbf\u0cb5\u0cbe\u0cb0 \u0cb8\u0c82\u0c9c\u0cc6 \u00a0\u0c95\u0cc6\u0cc2\u0ca1\u0c97\u0cbf\u0c97\u0cc6 \u0c95\u0cb3\u0cc1\u0cb9\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c85\u0cb2\u0ccd\u0cb2\u0cbf\u0ca8 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0c95\u0c9a\u0cc7\u0cb0\u0cbf \u0cae\u0cc2\u0cb2\u0c95 \u0c85\u0c97\u0ca4\u0ccd\u0caf \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0\u0cbf\u0c97\u0cc6 \u0ca4\u0cb2\u0cc1\u0caa\u0cbf\u0cb8\u0cb2\u0cbe\u0c97\u0cc1\u0cb5\u0cc1\u0ca6\u0cc1. \u0c95\u0cc6\u0cc2\u0ca1\u0c97\u0cbf\u0ca8 \u0cb5\u0cbe\u0cb9\u0ca8 \u0cae\u0cbe\u0cb2\u0cc0\u0c95\u0cb0 \u0cb8\u0c82\u0c98 \u0cb8\u0cb9\u0cbe\u0caf \u0cac\u0cc7\u0c95\u0cc6\u0c82\u0ca6\u0cc1 \u0ca8\u0cae\u0ccd\u0cae\u0ca8\u0ccd\u0ca8\u0cc1 \u0cb8\u0c82\u0caa\u0cb0\u0ccd\u0c95\u0cbf\u0cb8\u0cbf\u0ca6\u0cb0\u0cc6 \u0c85\u0cb5\u0cb0 \u0ca8\u0cc6\u0cb0\u0cb5\u0cbf\u0c97\u0cc2 \u0ca8\u0cbe\u0cb5\u0cc1 \u0cb8\u0cbf\u0ca6\u0ccd\u0ca7\u0cb0\u0cbf\u0ca6\u0ccd\u0ca6\u0cc7\u0cb5\u0cc6 \u0c8e\u0c82\u0ca6\u0cc1 \u0cac\u0cc6\u0c82\u0c97\u0cb3\u0cc2\u0cb0\u0cc1 \u0caa\u0ccd\u0cb0\u0cb5\u0cbe\u0cb8\u0cbf \u0cb5\u0cbe\u0cb9\u0ca8 \u0cae\u0cbe\u0cb2\u0cc0\u0c95\u0cb0 \u0cb8\u0c82\u0c98\u0ca6 \u0c85\u0ca7\u0ccd\u0caf\u0c95\u0ccd\u0cb7 \u0c95\u0cc6.\u0cb0\u0cbe\u0ca7\u0cbe\u0c95\u0cc3\u0cb7\u0ccd\u0ca3 \u0cb9\u0cca\u0cb3\u0ccd\u0cb3 \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb8\u0cbe\u0cae\u0cbe\u0c9c\u0cbf\u0c95 \u0c9c\u0cbe\u0cb2\u0ca4\u0cbe\u0ca3\u0ca6 \u0cae\u0cc2\u0cb2\u0c95 \u00a0\u0c95\u0cc6\u0cc2\u0ca1\u0c97\u0cbf\u0ca8 \u0cb8\u0c82\u0ca4\u0ccd\u0cb0\u0cb8\u0ccd\u0ca5\u0cb0 \u0ca8\u0cc6\u0cb0\u0cb5\u0cbf\u0c97\u0cc6 \u0cac\u0ca8\u0ccd\u0ca8\u0cbf \u0c8e\u0c82\u0cac \u0cae\u0ca8\u0cb5\u0cbf\u0c97\u0cc6 \u0cb8\u0ccd\u0caa\u0c82\u0ca6\u0ca8\u0cc6 \u0ca6\u0cc6\u0cc2\u0cb0\u0cc6\u0ca4\u0cbf\u0ca6\u0ccd\u0ca6\u0cc1 \u0cb0\u0cbe\u0c9c\u0cc7\u0cb6\u0ccd\u200c \u0cb0\u0cbe\u0c9c\u0c98\u0c9f\u0ccd\u0c9f \u0c85\u0cb5\u0cb0\u0cc1 \u0ca4\u0cae\u0ccd\u0cae \u0cb8\u0ccd\u0ca8\u0cc7\u0cb9\u0cbf\u0ca4\u0cb0 \u0cae\u0cc2\u0cb2\u0c95 \u0cb8\u0ccd\u0cb5\u0cc7\u0c9f\u0cb0\u0ccd\u200c, \u0c9c\u0cb0\u0ccd\u0c95\u0cbf\u0ca8\u0ccd\u200c \u0cac\u0ccd\u0cb2\u0cbe\u0c82\u0c95\u0cc6\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0cb8\u0c82\u0c97\u0ccd\u0cb0\u0cb9\u0cbf\u0cb8\u0cbf \u0c95\u0cc6\u0cc2\u0ca1\u0c97\u0cbf\u0c97\u0cc6 \u0ca4\u0cb2\u0cc1\u0caa\u0cbf\u0cb8\u0cb2\u0cc1 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cbf\u0ca6\u0cbe\u0cb0\u0cc6 . \u0c95\u0cc6\u0cc2\u0ca1\u0c97\u0cc1 \u0cae\u0cc1\u0cb3\u0cc1\u0c97\u0cc1\u0ca4\u0ccd\u0ca4\u0cbf\u0ca6\u0cc6 \u0cb6\u0cc0\u0cb0\u0ccd\u0cb7\u0cbf\u0c95\u0cc6\u0caf\u0ca1\u0cbf \u0cb8\u0cbe\u0c97\u0cb0\u0ca6\u0cbf\u0c82\u0ca6 \u00a0\u0c97\u0cc6\u0cb3\u0cc6\u0caf\u0cb0 \u0cac\u0cb3\u0c97 \u0cb8\u0cb9 \u0cb8\u0cb9\u0cbe\u0caf\u0c95\u0ccd\u0c95\u0cc6 \u0cae\u0cc1\u0c82\u0ca6\u0cbe\u0c97\u0cbf\u0ca6\u0cc6. \u0c94\u0cb7\u0ca7, \u0cac\u0c9f\u0ccd\u0c9f\u0cc6, \u0cb2\u0cc8\u0cab\u0ccd \u0c9c\u0cbe\u0c95\u0cc6\u0c9f\u0ccd\u200c, \u0c9f\u0cc6\u0c82\u0c9f\u0ccd\u200c\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0ca1\u0cc1\u0ca4\u0ccd\u0ca4\u0cbf\u0ca6\u0cc6.", "\u0ca4\u0cb2\u0cc1\u0caa\u0cbf\u0cb8\u0cc1\u0cb5\u0cc1\u0ca6\u0cc7 \u0cb8\u0cbe\u0cb9\u0cb8\u0cae\u0ca1\u0cbf\u0c95\u0cc7\u0cb0\u0cbf \u0cb9\u0cbe\u0c97\u0cc2 \u0c95\u0cc6\u0cc2\u0ca1\u0c97\u0cbf\u0ca8 \u0ca8\u0cc6\u0cb0\u0cb5\u0cbf\u0c97\u0cc6 \u0c87\u0ca1\u0cc0 \u0c95\u0cb0\u0ccd\u0ca8\u0cbe\u0c9f\u0c95\u0cb5\u0cc7 \u0ca7\u0cbe\u0cb5\u0cbf\u0cb8\u0cbf\u0ca6\u0cc6. \u0c86\u0ca6\u0cb0\u0cc6 \u0c85\u0c97\u0ca4\u0ccd\u0caf\u0cb5\u0cbf\u0cb0\u0cc1\u0cb5\u0cb5\u0cb0\u0cbf\u0c97\u0cc6 \u0c88 \u0cb5\u0cb8\u0ccd\u0ca4\u0cc1\u0c97\u0cb3\u0ca8\u0ccd\u0ca8\u0cc1 \u0ca4\u0cb2\u0cc1\u0caa\u0cbf\u0cb8\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb8\u0c82\u0caa\u0cb0\u0ccd\u0c95 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0c95\u0ca1\u0cbf\u0ca4\u0c97\u0cc6\u0cc2\u0c82\u0ca1\u0cbf\u0cb0\u0cc1\u0cb5\u0cc1\u0ca6\u0cb0\u0cbf\u0c82\u0ca6 \u0ca4\u0cc6\u0cc2\u0c82\u0ca6\u0cb0\u0cc6\u0c97\u0cc6\u0cc2\u0cb3\u0c97\u0cbe\u0ca6\u0cb5\u0cb0\u0cbf\u0c97\u0cc6 \u0c85\u0cb5\u0cb0\u0cc1 \u0c87\u0cb0\u0cc1\u0cb5 \u0cb8\u0ccd\u0ca5\u0cb3\u0c95\u0ccd\u0c95\u0cc6 \u0caa\u0cb0\u0cbf\u0cb9\u0cbe\u0cb0 \u0cb8\u0cbe\u0cae\u0c97\u0ccd\u0cb0\u0cbf \u0c95\u0cc6\u0cc2\u0c82\u0ca1\u0cc6\u0cc2\u0caf\u0ccd\u0caf\u0cb2\u0cc1 \u0cb8\u0cbe\u0ca7\u0ccd\u0caf\u0cb5\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2. \u0cb6\u0cbf\u0cac\u0cbf\u0cb0, \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c86\u0cb6\u0ccd\u0cb0\u0caf \u0caa\u0ca1\u0cc6\u0ca6\u0cbf\u0cb0\u0cc1\u0cb5\u0cb5\u0cb0\u0cbf\u0c97\u0cc6 \u0c95\u0cc6\u0cc2\u0cb0\u0ca4\u0cc6\u0caf\u0cbe\u0c97\u0ca6\u0cb7\u0ccd\u0c9f\u0cc1 \u0c85\u0c97\u0ca4\u0ccd\u0caf\u0cb5\u0cb8\u0ccd\u0ca4\u0cc1\u0c97\u0cb3\u0cc1 \u0ca8\u0cae\u0ccd\u0cae \u0cac\u0cb3\u0cbf \u0c87\u0cb5\u0cc6. \u0c86\u0ca6\u0cb0\u0cc6 \u0caa\u0ccd\u0cb0\u0cbe\u0ca3\u0cbe\u0caa\u0cbe\u0caf\u0ca6\u0cb2\u0ccd\u0cb2\u0cbf\u0cb0\u0cc1\u0cb5 \u0cb9\u0cbe\u0c97\u0cc2 \u0ca8\u0cc6\u0cb0\u0cb5\u0cbf\u0c97\u0cbe\u0c97\u0cbf \u0cae\u0ca8\u0cb5\u0cbf \u0cae\u0cbe\u0ca1\u0cc1\u0ca4\u0ccd\u0ca4\u0cbf\u0cb0\u0cc1\u0cb5 \u0cae\u0c82\u0ca6\u0cbf\u0c97\u0cc6 \u0ca8\u0cae\u0ccd\u0cae\u0cbf\u0c82\u0ca6 \u0caf\u0cbe\u0cb5\u0cc1\u0ca6\u0cc7 \u0cb8\u0cb9\u0cbe\u0caf \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0cb2\u0ccd\u0cb2 \u0c8e\u0c82\u0ca6\u0cc1 \u0cae\u0ca1\u0cbf\u0c95\u0cc7\u0cb0\u0cbf \u0cb8\u0cc7\u0cb5\u0cbe \u0cad\u0cbe\u0cb0\u0ca4\u0cbf\u0caf \u0cae\u0cb9\u0cc7\u0cb6\u0ccd\u200c \u0ca4\u0cbf\u0cb3\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6.", "\u0cb5\u0cc8\u0ca6\u0ccd\u0caf\u0cb0 \u0ca4\u0c82\u0ca1 \u0cb0\u0c9a\u0ca8\u0cc6\u0c95\u0cb0\u0cbe\u0cb5\u0cb3\u0cbf, \u0cae\u0cb2\u0cc6\u0ca8\u0cbe\u0ca1\u0cc1 \u00a0\u0cb9\u0cbe\u0c97\u0cc2 \u0c95\u0cc7\u0cb0\u0cb3\u0ca6 \u0caa\u0ccd\u0cb0\u0cb5\u0cbe\u0cb9 \u0caa\u0cc0\u0ca1\u0cbf\u0ca4 \u0caa\u0ccd\u0cb0\u0ca6\u0cc7\u0cb6\u0c97\u0cb3\u0cbf\u0c97\u0cc6 \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0c87\u0cb2\u0cbe\u0c96\u0cc6\u0caf\u0cbf\u0c82\u0ca6 \u0cb5\u0cc8\u0ca6\u0ccd\u0caf\u0cb0 20 \u0ca4\u0c82\u0ca1 \u0c95\u0cb3\u0cc1\u0cb9\u0cbf\u0cb8\u0cbf\u0c95\u0cc6\u0cc2\u0ca1\u0cb2\u0cc1 \u0ca4\u0cc0\u0cb0\u0ccd\u0cae\u0cbe\u0ca8\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0cb8\u0c9a\u0cbf\u0cb5 \u0ca1\u0cbf.\u0c95\u0cc6.\u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cb8\u0cc2\u0c9a\u0ca8\u0cc6 \u0cae\u0cc7\u0cb0\u0cc6\u0c97\u0cc6, 20 \u0ca4\u0c82\u0ca1\u0c97\u0cb3\u0cc1 \u0caa\u0ccd\u0cb0\u0cb5\u0cbe\u0cb9 \u0caa\u0cc0\u0ca1\u0cbf\u0ca4 \u0caa\u0ccd\u0cb0\u0ca6\u0cc7\u0cb6\u0ca6 \u0c9c\u0ca8\u0cb0\u0cbf\u0c97\u0cc6 \u0cb8\u0cc2\u0c95\u0ccd\u0ca4 \u0c86\u0cb0\u0ccb\u0c97\u0ccd\u0caf \u0cb8\u0cc7\u0cb5\u0cc6 \u0c92\u0ca6\u0c97\u0cbf\u0cb8\u0cb2\u0cc1 \u0cb8\u0c9c\u0ccd\u0c9c\u0cbe\u0c97\u0cbf \u0cb9\u0cca\u0cb0\u0c9f\u0cbf\u0cb5\u0cc6. \u0cb9\u0cbe\u0c97\u0cc6\u0caf\u0cc7 \u0caa\u0ccd\u0cb0\u0cb5\u0cbe\u0cb9 \u0caa\u0cb0\u0cbf\u0cb9\u0cbe\u0cb0 \u0ca8\u0cbf\u0ca7\u0cbf\u0c97\u0cc6 \u0ca4\u0cae\u0ccd\u0cae \u0c92\u0c82\u0ca6\u0cc1 \u0ca6\u0cbf\u0ca8\u0ca6 \u0cb5\u0cc7\u0ca4\u0ca8 \u0ca8\u0cc0\u0ca1\u0cb2\u0cc1 \u0cb5\u0cc8\u0ca6\u0ccd\u0caf\u0c95\u0cc0\u0caf \u0cb6\u0cbf\u0c95\u0ccd\u0cb7\u0ca3 \u0c87\u0cb2\u0cbe\u0c96\u0cc6\u0caf \u0cb8\u0cbf\u0cac\u0ccd\u0cac\u0c82\u0ca6\u0cbf \u0ca8\u0cbf\u0cb0\u0ccd\u0ca7\u0cb0\u0cbf\u0cb8\u0cbf\u0ca6\u0ccd\u0ca6\u0cbe\u0cb0\u0cc6. \u0c88 \u0cae\u0ca7\u0ccd\u0caf\u0cc6 \u0c95\u0cc6\u0cc2\u0ca1\u0c97\u0cc1 \u0cae\u0ca4\u0ccd\u0ca4\u0cc1 \u0c95\u0cc7\u0cb0\u0cb3\u0ca6 \u0ca8\u0cc6\u0cb0\u0cc6 \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0\u0cbf\u0c97\u0cc6 \u0c85\u0c97\u0ca4\u0ccd\u0caf \u0cb8\u0cb9\u0cbe\u0caf \u0ca8\u0cc0\u0ca1\u0cb2\u0cc1 \u0cb0\u0cbe\u0cae\u0ca8\u0c97\u0cb0 \u0c9c\u0cbf\u0cb2\u0ccd\u0cb2\u0cbe\u0ca7\u0cbf\u0c95\u0cbe\u0cb0\u0cbf\u0c97\u0cb3 \u0ca8\u0cc7\u0ca4\u0cc3\u0ca4\u0ccd\u0cb5\u0ca6\u0cb2\u0ccd\u0cb2\u0cbf \u0cb5\u0cbf\u0cb6\u0cc7\u0cb7 \u0ca4\u0c82\u0ca1 \u0cb0\u0c9a\u0ca8\u0cc6 \u0cae\u0cbe\u0ca1\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0ca1\u0cbf.\u0c95\u0cc6.\u0cb6\u0cbf\u0cb5\u0c95\u0cc1\u0cae\u0cbe\u0cb0\u0ccd\u200c \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "70 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf 31, \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf 9 \u0cb8\u0cc7\u0cb0\u0cbf\u0ca6\u0c82\u0ca4\u0cc6\u0cb0\u0cbe\u0c9c\u0ccd\u0caf\u0ca6 \u0cb5\u0cbf\u0cb5\u0cbf\u0ca7 \u0c95\u0ca1\u0cc6\u0c97\u0cb3\u0cb2\u0ccd\u0cb2\u0cbf \u0c92\u0c9f\u0ccd\u0c9f\u0cc1 70\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0ca8\u0ccd\u0ca8\u0cc1\u0ca4\u0cc6\u0cb0\u0cc6\u0caf\u0cb2\u0cbe\u0c97\u0cbf\u0ca6\u0cc6. \u0c95\u0cc6\u0cc2\u0ca1\u0c97\u0cc1 \u0c9c\u0cbf\u0cb2\u0ccd\u0cb2\u0cc6\u0caf 31 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf 2,250,\u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf 800\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cae\u0c82\u0ca6\u0cbf \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf \u0c86\u0cb6\u0ccd\u0cb0\u0caf \u0caa\u0ca1\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6.", "150 \u0cae\u0c82\u0ca6\u0cbf \u0cb8\u0cbe\u0cb5\u0cc1\u0cb0\u0cbe\u0c9c\u0ccd\u0caf\u0ca6\u0cb2\u0ccd\u0cb2\u0cbf \u0cb5\u0cbf\u0cb5\u0cbf\u0ca7 \u0c95\u0ca1\u0cc6 \u0cac\u0cbf\u0ca6\u0ccd\u0ca6 \u0cad\u0cbe\u0cb0\u0cbf \u0cae\u0cb3\u0cc6\u0caf\u0cbf\u0c82\u0ca6\u0cbe\u0c97\u0cbf \u0c8f\u0caa\u0ccd\u0cb0\u0cbf\u0cb2\u0ccd\u200c\u0ca8\u0cbf\u0c82\u0ca6 \u0c87\u0cb2\u0ccd\u0cb2\u0cbf\u0cb5\u0cb0\u0cc6\u0c97\u0cc6 153 \u0cae\u0c82\u0ca6\u0cbf \u0caa\u0ccd\u0cb0\u0cbe\u0ca3 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6\u0cbe\u0cb0\u0cc6. \u0c9c\u0ca4\u0cc6\u0c97\u0cc6 723 \u0c9c\u0cbe\u0ca8\u0cc1\u0cb5\u0cbe\u0cb0\u0c97\u0cb3\u0cc1 \u0cb8\u0cbe\u0cb5\u0ca8\u0ccd\u0ca8\u0caa\u0ccd\u0caa\u0cbf\u0ca6\u0ccd\u0ca6\u0cc1, 11,422 \u0cae\u0ca8\u0cc6\u0c97\u0cb3\u0cbf\u0c97\u0cc6 \u0cb9\u0cbe\u0ca8\u0cbf \u0c86\u0c97\u0cbf\u0ca6\u0cc6. \u0c95\u0cc6\u0cc2\u0ca1\u0c97\u0cc1 845, \u0ca6\u0c95 \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf 361 \u0cb8\u0cc7\u0cb0\u0cbf1,206\u0c95\u0ccd\u0c95\u0cc2 \u0cb9\u0cc6\u0c9a\u0ccd\u0c9a\u0cc1 \u0cae\u0ca8\u0cc6\u0c97\u0cb3\u0cc1 \u0cb8\u0c82\u0caa\u0cc2\u0cb0\u0ccd\u0ca3 \u0ca8\u0cbe\u0cb6\u0cb5\u0cbe\u0c97\u0cbf\u0ca6\u0ccd\u0ca6\u0cc1, \u0cb8\u0c82\u0ca4\u0ccd\u0cb0\u0cb8\u0ccd\u0ca4\u0cb0 \u0c86\u0ca7\u0cbe\u0cb0\u0ccd\u200c, \u0c9a\u0cc1\u0ca8\u0cbe\u0cb5\u0ca3\u0cbe \u0c97\u0cc1\u0cb0\u0cc1\u0ca4\u0cc1 \u0c9a\u0cc0\u0c9f\u0cbf \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0c85\u0c97\u0ca4\u0ccd\u0caf \u0cae\u0cc2\u0cb2\u0cad\u0cc2\u0ca4 \u0ca6\u0cbe\u0c96\u0cb2\u0cc6\u0c97\u0cb3\u0cc1 \u0ca8\u0cbe\u0cb6\u0cb5\u0cbe\u0c97\u0cbf\u0ca6\u0cc6. \u0ca4\u0c95\u0ccd\u0cb7\u0ca3\u0cb5\u0cc7 \u0c85\u0cb5\u0cc1\u0c97\u0cb3 \u0ca8\u0c95\u0cb2\u0cc1 \u0caa\u0ccd\u0cb0\u0ca4\u0cbf\u0c97\u0cb3\u0ca8\u0ccd\u0ca8\u0cc1 \u0ca8\u0cc0\u0ca1\u0cb2\u0cc1 \u0cb5\u0ccd\u0caf\u0cb5\u0cb8\u0ccd\u0ca5\u0cc6 \u0cae\u0cbe\u0ca1\u0cb2\u0cbe\u0c97\u0cc1\u0ca4\u0ccd\u0ca4\u0cbf\u0ca6\u0cc6. \u0cae\u0ca8\u0cc6\u0c97\u0cb3\u0ca8\u0ccd\u0ca8\u0cc1 \u0c95\u0cb3\u0cc6\u0ca6\u0cc1\u0c95\u0cc6\u0cc2\u0c82\u0ca1 \u0c85\u0cb0\u0ccd\u0cb9 \u0cab\u200c\u0cb2\u0cbe\u0ca8\u0cc1\u0cad\u0cb5\u0cbf\u0c97\u0cb3\u0ca8\u0ccd\u0ca8\u0cc1 \u0c97\u0cc1\u0cb0\u0cc1\u0ca4\u0cbf\u0cb8\u0cbf \u0ca4\u0c95\u0ccd\u0cb7\u0ca3\u0cb5\u0cc7 2.00 \u0cb2\u0c95\u0ccd\u0cb7 \u0cb0\u0cc2.\u0c97\u0cb3\u0cb5\u0cb0\u0cc6\u0c97\u0cc6 \u0caa\u0cb0\u0cbf\u0cb9\u0cbe\u0cb0 \u0c92\u0ca6\u0c97\u0cbf\u0cb8\u0cb2\u0cc1 \u0cb8\u0cc2\u0c9a\u0cbf\u0cb8\u0cb2\u0cbe\u0c97\u0cbf\u0ca6\u0cc6 \u0c8e\u0c82\u0ca6\u0cc1 \u0cb8\u0cbf\u0c8e\u0c82 \u0cb9\u0cc7\u0cb3\u0cbf\u0ca6\u0ccd\u0ca6\u0cbe\u0cb0\u0cc6.", "3500 \u0cae\u0c82\u0ca6\u0cbf \u0cb0\u0c95\u0ccd\u0cb7\u0ca3\u0cc6\u0c88\u0cb5\u0cb0\u0cc6\u0c97\u0cc6 \u0c92\u0c9f\u0ccd\u0c9f\u0cc1 3500 \u0c9c\u0ca8\u0cb0\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0cb6\u0cc1\u0c95\u0ccd\u0cb0\u0cb5\u0cbe\u0cb0 \u0cb8\u0c82\u0c9c\u0cc6 \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1, \u0c95\u0cc6\u0cc2\u0ca1\u0c97\u0cc1 \u0c97\u0ca1\u0cbf\u0cad\u0cbe\u0c97\u0ca6 \u0c9c\u0ccb\u0ca1\u0cc1\u0caa\u0cbe\u0cb2 \u0c8e\u0c82\u0cac\u0cb2\u0ccd\u0cb2\u0cbf \u0c97\u0cc1\u0ca1\u0ccd\u0ca1 \u0c95\u0cc1\u0cb8\u0cbf\u0ca4\u0ca6\u0cbf\u0c82\u0ca6 \u0cb8\u0cbf\u0cb2\u0cc1\u0c95\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 347 \u0c9c\u0ca8\u0cb0\u0ca8\u0ccd\u0ca8\u0cc1 \u0ca6\u0c95\u0ccd\u0cb7\u0cbf\u0ca3 \u0c95\u0ca8\u0ccd\u0ca8\u0ca1 \u0ca1\u0cc0\u0cb8\u0cbf \u0ca8\u0cc7\u0ca4\u0cc3\u0ca4\u0ccd\u0cb5\u0ca6 \u0ca4\u0c82\u0ca1 \u0cb0\u0c95\u0ccd\u0cb7\u0ca3\u0cc6 \u0cae\u0cbe\u0ca1\u0cbf\u0ca6\u0cc6. \u0c95\u0cc6\u0cc2\u0ca1\u0c97\u0cc1 \u0cad\u0cbe\u0c97\u0ca6\u0cb2\u0ccd\u0cb2\u0cc2 \u0cb0\u0c95\u0ccd\u0cb7\u0ca3\u0cbe \u0c95\u0cbe\u0cb0\u0ccd\u0caf\u0cbe\u0c9a\u0cb0\u0ca3\u0cc6 \u0ca8\u0ca1\u0cc6\u0caf\u0cc1\u0ca4\u0ccd\u0ca4\u0cbf\u0ca6\u0cc6. \u0c8e\u0ca1\u0c95\u0cc1\u0cae\u0cc7\u0cb0\u0cbf \u0cb0\u0cc8\u0cb2\u0ccd\u0cb5\u0cc6 \u0ca8\u0cbf\u0cb2\u0ccd\u0ca6\u0cbe\u0ca3\u0ca6\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0c95\u0cc6\u0cc2\u0c82\u0ca1\u0cbf\u0ca6\u0ccd\u0ca6 16 \u0cb0\u0cc8\u0cb2\u0ccd\u0cb5\u0cc6 \u0cb8\u0cbf\u0cac\u0ccd\u0cac\u0c82\u0ca6\u0cbf \u0caf\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cb2\u0cbe\u0c97\u0cbf\u0ca6\u0cc6. 90 \u0cb5\u0cb0\u0ccd\u0cb7 \u0cb5\u0cc3\u0ca6\u0ccd\u0ca7\u0cb0\u0cca\u0cac\u0ccd\u0cac\u0cb0\u0cc1 \u0cb8\u0cc7\u0cb0\u0cbf\u0ca6\u0c82\u0ca4\u0cc6 \u0cae\u0cc1\u0c95\u0ccd\u0c95\u0cca\u0ca1\u0ccd\u0cb2\u0cc1 \u0caa\u0ccd\u0cb0\u0ca6\u0cc7\u0cb6\u0ca6\u0cb2\u0ccd\u0cb2\u0cbf \u0c85\u0caa\u0cbe\u0caf\u0ca6\u0cb2\u0ccd\u0cb2\u0cbf \u0cb8\u0cbf\u0cb2\u0cc1\u0c95\u0cbf\u0ca6\u0ccd\u0ca6 30 \u0c9c\u0ca8\u0cb0\u0ca8\u0ccd\u0ca8\u0cc1 \u0cb0\u0c95\u0ccd\u0cb7\u0cbf\u0cb8\u0cbf \u0cb8\u0cc1\u0cb0\u0c95\u0ccd\u0cb7\u0cbf\u0ca4 \u0c9c\u0cbe\u0c97\u0c95\u0ccd\u0c95\u0cc6 \u0cb8\u0ccd\u0ca5\u0cb3\u0cbe\u0c82\u0ca4\u0cb0\u0cbf\u0cb8\u0cb2\u0cbe\u0c97\u0cbf\u0ca6\u0cc6. \u0c9c\u0cbf\u0cb2\u0ccd\u0cb2\u0cc6\u0caf\u0cb2\u0ccd\u0cb2\u0cbf 31 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0cb2\u0ccd\u0cb2\u0cbf 2250 \u0c9c\u0ca8\u0cb0\u0cc1 \u0c86\u0cb6\u0ccd\u0cb0\u0caf \u0caa\u0ca1\u0cc6\u0ca6\u0cbf\u0ca6\u0ccd\u0ca6\u0cbe\u0cb0\u0cc6. \u0c85\u0c97\u0ca4\u0ccd\u0caf\u0cb5\u0cbf\u0ca6\u0ccd\u0ca6\u0cb2\u0ccd\u0cb2\u0cbf \u0c87\u0ca8\u0ccd\u0ca8\u0cc2 \u0cb9\u0cc6\u0c9a\u0ccd\u0c9a\u0cbf\u0ca8 \u0c97\u0c82\u0c9c\u0cbf \u0c95\u0cc7\u0c82\u0ca6\u0ccd\u0cb0\u0c97\u0cb3\u0ca8\u0ccd\u0ca8\u0cc1 \u0ca4\u0cc6\u0cb0\u0cc6\u0caf\u0cb2\u0cbe\u0c97\u0cc1\u0cb5\u0cc1\u0ca6\u0cc1.", "\u0cb8\u0cb9\u0cbe\u0caf\u0cb5\u0cbe\u0ca3\u0cbf\u0c95\u0cc6\u0cc2\u0ca1\u0c97\u0cc1 \u0ca1\u0cc0\u0cb8\u0cbf - 9482628409\u0c9c\u0cbf\u0caa\u0c82 \u0cb8\u0cbf\u0c87\u0c92 - 9480869000\u0cb0\u0c95\u0ccd\u0cb7\u0ca3\u0cbe \u0c86\u0cb0\u0ccd\u0cae\u0cbf - 9446568222", "\u0cb9\u0cc6\u0cb2\u0cbf\u0c95\u0cbe\u0caa\u0ccd\u0c9f\u0cb0\u0ccd\u200c \u0cb8\u0cb9\u0cbe\u0caf\u0cb5\u0cbe\u0ca3\u0cbf\u0c86\u0cb2\u0ccd\u0caa\u0cbf - 8281292702\u0c9a\u0c82\u0ca6\u0ccd\u0cb0\u0cc1 - 9663725200\u0ca7\u0ca8\u0c82\u0c9c\u0caf\u0ccd\u200c - 9449731238\u0cae\u0cb9\u0cc7\u0cb6\u0ccd\u200c - 9480731020"], "title": "\u0caf\u0ccb\u0ca7\u0cb0 \u0ca8\u0cbe\u0ca1\u0cbf\u0c97\u0cc6 \u0caf\u0ccb\u0ca7\u0cb0 \u0c85\u0cad\u0caf\u0cb9\u0cb8\u0ccd\u0ca4"}
]